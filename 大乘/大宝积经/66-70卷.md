## 卷第六十六

### 菩萨见实会第十六之六虚空行天授记品第十二

尔时，复有八万虚空行天，见阿修罗、伽楼罗及龙女、龙王、鸠槃茶、乾闼婆、夜叉、紧陀罗等，供养如来并闻授记，皆大欣喜，踊跃无量，于佛法中深心爱乐，为供养佛故，起勇猛心。彼虚空行天，于迦毗罗城外，周遍八方六十由旬，雨曼陀罗华遍布其地，至于人膝；雨曼陀罗华遍布地已，持供养佛，绕佛三匝，即以偈颂，而赞佛言：

&nbsp;&nbsp;&nbsp;&nbsp;“诸根寂静微笑面，&nbsp;&nbsp;&nbsp;&nbsp;救护一切诸众生，

&nbsp;&nbsp;&nbsp;&nbsp;善逝具足大慈悲，&nbsp;&nbsp;&nbsp;&nbsp;故为世尊人师子。

&nbsp;&nbsp;&nbsp;&nbsp;如来大众皆安住，&nbsp;&nbsp;&nbsp;&nbsp;于佛法中及涅槃，

&nbsp;&nbsp;&nbsp;&nbsp;导师世尊胜妙足，&nbsp;&nbsp;&nbsp;&nbsp;我今头面而顶礼。

&nbsp;&nbsp;&nbsp;&nbsp;如十五日月盛满，&nbsp;&nbsp;&nbsp;&nbsp;世人皆礼星中月，

&nbsp;&nbsp;&nbsp;&nbsp;如是一切诸天众，&nbsp;&nbsp;&nbsp;&nbsp;睹佛笑面咸敬礼。

&nbsp;&nbsp;&nbsp;&nbsp;积集无量大福聚，&nbsp;&nbsp;&nbsp;&nbsp;亦复成就智慧身，

&nbsp;&nbsp;&nbsp;&nbsp;具足无量大威德，&nbsp;&nbsp;&nbsp;&nbsp;故我顶礼世间亲。

&nbsp;&nbsp;&nbsp;&nbsp;具足十力功德山，&nbsp;&nbsp;&nbsp;&nbsp;于谛无畏离三垢，

&nbsp;&nbsp;&nbsp;&nbsp;成就十八不共法，&nbsp;&nbsp;&nbsp;&nbsp;明见无疑说中胜。

&nbsp;&nbsp;&nbsp;&nbsp;具足三十二种相，&nbsp;&nbsp;&nbsp;&nbsp;八十种好而自严，

&nbsp;&nbsp;&nbsp;&nbsp;其心胜上如帝幢，&nbsp;&nbsp;&nbsp;&nbsp;故我顶礼无等等。

&nbsp;&nbsp;&nbsp;&nbsp;已能究竟持戒力，&nbsp;&nbsp;&nbsp;&nbsp;禅力决定不倾动，

&nbsp;&nbsp;&nbsp;&nbsp;执持最上智慧剑，&nbsp;&nbsp;&nbsp;&nbsp;最胜勇健降天魔。

&nbsp;&nbsp;&nbsp;&nbsp;于智慧力到彼岸，&nbsp;&nbsp;&nbsp;&nbsp;调御声闻心无吝，

&nbsp;&nbsp;&nbsp;&nbsp;其心寂静游诸方，&nbsp;&nbsp;&nbsp;&nbsp;度脱一切诸天人。

&nbsp;&nbsp;&nbsp;&nbsp;世尊人中胜师子，&nbsp;&nbsp;&nbsp;&nbsp;得于最上寂灭法，

&nbsp;&nbsp;&nbsp;&nbsp;惟然十力愿我等，&nbsp;&nbsp;&nbsp;&nbsp;亦当得此胜妙法。

&nbsp;&nbsp;&nbsp;&nbsp;愿我亦当天人中，&nbsp;&nbsp;&nbsp;&nbsp;为诸世间所信乐！

&nbsp;&nbsp;&nbsp;&nbsp;愿如世尊等无异，&nbsp;&nbsp;&nbsp;&nbsp;了知众生心乐欲！

&nbsp;&nbsp;&nbsp;&nbsp;愿我得利诸世间，&nbsp;&nbsp;&nbsp;&nbsp;以怜愍心大悲心！

&nbsp;&nbsp;&nbsp;&nbsp;堕生死海苦众生，&nbsp;&nbsp;&nbsp;&nbsp;愿我皆能得度脱！

&nbsp;&nbsp;&nbsp;&nbsp;愿我于诸天人中，&nbsp;&nbsp;&nbsp;&nbsp;得作无上大导师，

&nbsp;&nbsp;&nbsp;&nbsp;我当解脱诸有趣，&nbsp;&nbsp;&nbsp;&nbsp;为百苦逼诸众生。”

尔时，世尊知虚空行天深心信乐已，即便微笑。时，马胜比丘即以偈颂，而问佛言：

&nbsp;&nbsp;&nbsp;&nbsp;“佛牟尼王非无缘，&nbsp;&nbsp;&nbsp;&nbsp;三界照明现微笑，

&nbsp;&nbsp;&nbsp;&nbsp;唯愿十力为我说，&nbsp;&nbsp;&nbsp;&nbsp;为何众生现喜相？

&nbsp;&nbsp;&nbsp;&nbsp;见佛如来最胜面，&nbsp;&nbsp;&nbsp;&nbsp;现微笑相令众喜，

&nbsp;&nbsp;&nbsp;&nbsp;一切大众皆怀疑，&nbsp;&nbsp;&nbsp;&nbsp;愿闻佛说笑因缘。

&nbsp;&nbsp;&nbsp;&nbsp;愿大导师速为说，&nbsp;&nbsp;&nbsp;&nbsp;微笑因缘利益事，

&nbsp;&nbsp;&nbsp;&nbsp;愿为除断众疑网，&nbsp;&nbsp;&nbsp;&nbsp;沙门中王为宣说。

&nbsp;&nbsp;&nbsp;&nbsp;孰能令佛现喜笑，&nbsp;&nbsp;&nbsp;&nbsp;谁于佛所上供养？

&nbsp;&nbsp;&nbsp;&nbsp;令谁能达生死底？ &nbsp;&nbsp;&nbsp;&nbsp;愿人师子除我疑。

&nbsp;&nbsp;&nbsp;&nbsp;谁于今日动魔宫，&nbsp;&nbsp;&nbsp;&nbsp;令魔狂乱心不安？

&nbsp;&nbsp;&nbsp;&nbsp;谁于今日令天众，&nbsp;&nbsp;&nbsp;&nbsp;悉皆欣喜大踊跃？

&nbsp;&nbsp;&nbsp;&nbsp;唯愿为我速宣说，&nbsp;&nbsp;&nbsp;&nbsp;除断一切世疑网，

&nbsp;&nbsp;&nbsp;&nbsp;大众若得闻佛说，&nbsp;&nbsp;&nbsp;&nbsp;一切皆悉大欣喜。”

尔时，世尊即以偈颂答马胜言：

&nbsp;&nbsp;&nbsp;&nbsp;“马胜汝今请问我，&nbsp;&nbsp;&nbsp;&nbsp;虚空行天受记事，

&nbsp;&nbsp;&nbsp;&nbsp;汝今问我大利益，&nbsp;&nbsp;&nbsp;&nbsp;无量世间诸人天。

&nbsp;&nbsp;&nbsp;&nbsp;十力师子若无问，&nbsp;&nbsp;&nbsp;&nbsp;不得为说佛子记，

&nbsp;&nbsp;&nbsp;&nbsp;汝于今日问如来，&nbsp;&nbsp;&nbsp;&nbsp;广利一切世间故。

&nbsp;&nbsp;&nbsp;&nbsp;是空行天于我所，&nbsp;&nbsp;&nbsp;&nbsp;以欣喜心供养我，

&nbsp;&nbsp;&nbsp;&nbsp;过于阿僧祇劫数，&nbsp;&nbsp;&nbsp;&nbsp;灭除烦恼得成佛。

&nbsp;&nbsp;&nbsp;&nbsp;从于此间终没已，&nbsp;&nbsp;&nbsp;&nbsp;便即生于天胜处，

&nbsp;&nbsp;&nbsp;&nbsp;于无量亿诸佛所，&nbsp;&nbsp;&nbsp;&nbsp;悉知香华修供养。

&nbsp;&nbsp;&nbsp;&nbsp;于彼佛所发道心，&nbsp;&nbsp;&nbsp;&nbsp;亦复增进菩提意，

&nbsp;&nbsp;&nbsp;&nbsp;以诸无量胜妙偈，&nbsp;&nbsp;&nbsp;&nbsp;赞人师子自然智。

&nbsp;&nbsp;&nbsp;&nbsp;此等当于未来世，&nbsp;&nbsp;&nbsp;&nbsp;无量无边诸佛所，

&nbsp;&nbsp;&nbsp;&nbsp;以胜香华而供养，&nbsp;&nbsp;&nbsp;&nbsp;亦以妙偈而赞佛。

&nbsp;&nbsp;&nbsp;&nbsp;那罗延身菩萨等，&nbsp;&nbsp;&nbsp;&nbsp;供养赞叹诸佛已，

&nbsp;&nbsp;&nbsp;&nbsp;于当来世欣喜劫，&nbsp;&nbsp;&nbsp;&nbsp;得成最胜无上智。

&nbsp;&nbsp;&nbsp;&nbsp;其佛号曰华幢尊，&nbsp;&nbsp;&nbsp;&nbsp;名称普闻无讥毁，

&nbsp;&nbsp;&nbsp;&nbsp;彼等八万天神众，&nbsp;&nbsp;&nbsp;&nbsp;皆同一劫得作佛。

&nbsp;&nbsp;&nbsp;&nbsp;彼佛刹中无地狱，&nbsp;&nbsp;&nbsp;&nbsp;亦无饿鬼及畜生，

&nbsp;&nbsp;&nbsp;&nbsp;彼土亦无修罗趣，&nbsp;&nbsp;&nbsp;&nbsp;无有一切八难等。

&nbsp;&nbsp;&nbsp;&nbsp;此空行天成佛时，&nbsp;&nbsp;&nbsp;&nbsp;彼土一切诸人民，

&nbsp;&nbsp;&nbsp;&nbsp;彼诸众生寿无量，&nbsp;&nbsp;&nbsp;&nbsp;果报犹如忉利天。

&nbsp;&nbsp;&nbsp;&nbsp;其国不闻恶道名，&nbsp;&nbsp;&nbsp;&nbsp;何况而有作恶者？

&nbsp;&nbsp;&nbsp;&nbsp;彼时众生皆如法，&nbsp;&nbsp;&nbsp;&nbsp;一切悉是调伏众。

&nbsp;&nbsp;&nbsp;&nbsp;彼佛度人无量亿，&nbsp;&nbsp;&nbsp;&nbsp;其数过于恒河沙，

&nbsp;&nbsp;&nbsp;&nbsp;为说无依无著法，&nbsp;&nbsp;&nbsp;&nbsp;十力度脱彼众生。

&nbsp;&nbsp;&nbsp;&nbsp;彼佛入般涅槃已，&nbsp;&nbsp;&nbsp;&nbsp;广布舍利起佛塔，

&nbsp;&nbsp;&nbsp;&nbsp;彼佛一一诸舍利，&nbsp;&nbsp;&nbsp;&nbsp;于中皆现佛身相。

&nbsp;&nbsp;&nbsp;&nbsp;名称无毁诸身分，&nbsp;&nbsp;&nbsp;&nbsp;为彼众生示神变，

&nbsp;&nbsp;&nbsp;&nbsp;无量亿数诸众生，&nbsp;&nbsp;&nbsp;&nbsp;皆发无上菩提心。”

&nbsp;&nbsp;&nbsp;&nbsp;导师如是智方便，&nbsp;&nbsp;&nbsp;&nbsp;为彼空行天授记，

&nbsp;&nbsp;&nbsp;&nbsp;一切大众闻记已，&nbsp;&nbsp;&nbsp;&nbsp;皆悉欣喜大踊跃。

### 四天王授记品第十三

尔时，九万四天王天，见阿修罗、伽楼罗、龙女、龙王、鸠槃茶、乾闼婆、夜叉、紧陀罗等供养如来，并闻授空行天记，皆大欣喜，踊跃无量，于佛法中深心信乐。譬如有人乘于瓦船入于河中，心作是念：“如此瓦船，不久当坏。未没以来，可速度岸，以免水难。”如是九万四天王天亦复如是，睹佛威神，为得佛法故，起深信乐，发勇猛心，供养如来。

尔时，四天王天并四天王，变化九万七宝妙帐，杂色种种，端妙希奇，广大严丽，其中多有赤真珠帐、火珠宝帐、琉璃宝帐、天金色帐、金刚珠帐，化作如是九万七宝帐已，于虚空中绕佛三匝。又复化作九万天乐，于虚空中亦复旋转绕佛三匝。又复化作曼陀罗华、摩诃曼陀罗华、曼殊沙华、摩诃曼殊沙华、迦迦罗婆华、摩诃迦迦罗婆华，持此化华，而散佛上。复绕三匝，即以偈颂而赞佛言：

&nbsp;&nbsp;&nbsp;&nbsp;“诸天有九亿，&nbsp;&nbsp;&nbsp;&nbsp;悉于导师所，&nbsp;&nbsp;&nbsp;&nbsp;皆一心合掌，&nbsp;&nbsp;&nbsp;&nbsp;愿乐佛功德。

&nbsp;&nbsp;&nbsp;&nbsp;无掉亦无没，&nbsp;&nbsp;&nbsp;&nbsp;无贪亦无悔，&nbsp;&nbsp;&nbsp;&nbsp;无举亦无下，&nbsp;&nbsp;&nbsp;&nbsp;故礼两足尊。

&nbsp;&nbsp;&nbsp;&nbsp;断除诸有种，&nbsp;&nbsp;&nbsp;&nbsp;亦灭无明闇，&nbsp;&nbsp;&nbsp;&nbsp;拔除烦恼刺，&nbsp;&nbsp;&nbsp;&nbsp;能摧我慢山。

&nbsp;&nbsp;&nbsp;&nbsp;佛善拔毒箭，&nbsp;&nbsp;&nbsp;&nbsp;能灭诸疮疣，&nbsp;&nbsp;&nbsp;&nbsp;善修不逸行，&nbsp;&nbsp;&nbsp;&nbsp;身圆满无减。

&nbsp;&nbsp;&nbsp;&nbsp;灭除诸烦恼，&nbsp;&nbsp;&nbsp;&nbsp;解脱一切缚，&nbsp;&nbsp;&nbsp;&nbsp;断除诸结使，&nbsp;&nbsp;&nbsp;&nbsp;出离诸愦闹。

&nbsp;&nbsp;&nbsp;&nbsp;空及无相法，&nbsp;&nbsp;&nbsp;&nbsp;是佛之所行，&nbsp;&nbsp;&nbsp;&nbsp;一切诸有中，&nbsp;&nbsp;&nbsp;&nbsp;其心无愿乐。

&nbsp;&nbsp;&nbsp;&nbsp;除断渴爱根，&nbsp;&nbsp;&nbsp;&nbsp;弃舍无明闇，&nbsp;&nbsp;&nbsp;&nbsp;于诸四颠倒，&nbsp;&nbsp;&nbsp;&nbsp;悉皆能远离。

&nbsp;&nbsp;&nbsp;&nbsp;佛能知实际，&nbsp;&nbsp;&nbsp;&nbsp;世间无知者，&nbsp;&nbsp;&nbsp;&nbsp;凡夫闻生惧，&nbsp;&nbsp;&nbsp;&nbsp;如鹿怖猎师。

&nbsp;&nbsp;&nbsp;&nbsp;堕身见众生，&nbsp;&nbsp;&nbsp;&nbsp;于空不能知，&nbsp;&nbsp;&nbsp;&nbsp;无明所覆蔽，&nbsp;&nbsp;&nbsp;&nbsp;著世间系缚。

&nbsp;&nbsp;&nbsp;&nbsp;如实见真如，&nbsp;&nbsp;&nbsp;&nbsp;观世犹空拳，&nbsp;&nbsp;&nbsp;&nbsp;为世显实智，&nbsp;&nbsp;&nbsp;&nbsp;由彼获净眼。

&nbsp;&nbsp;&nbsp;&nbsp;显示诸阴空，&nbsp;&nbsp;&nbsp;&nbsp;名色亦复然，&nbsp;&nbsp;&nbsp;&nbsp;界法体非有，&nbsp;&nbsp;&nbsp;&nbsp;诸入亦如是。

&nbsp;&nbsp;&nbsp;&nbsp;此法及余法，&nbsp;&nbsp;&nbsp;&nbsp;以名字而说，&nbsp;&nbsp;&nbsp;&nbsp;此名字诸法，&nbsp;&nbsp;&nbsp;&nbsp;佛说悉皆空。

&nbsp;&nbsp;&nbsp;&nbsp;譬如大幻师，&nbsp;&nbsp;&nbsp;&nbsp;化作种种像，&nbsp;&nbsp;&nbsp;&nbsp;无众生施设，&nbsp;&nbsp;&nbsp;&nbsp;无命亦无人。

&nbsp;&nbsp;&nbsp;&nbsp;如是诸阴界，&nbsp;&nbsp;&nbsp;&nbsp;诸根十二入，&nbsp;&nbsp;&nbsp;&nbsp;皆从幻化生，&nbsp;&nbsp;&nbsp;&nbsp;如来作是说。

&nbsp;&nbsp;&nbsp;&nbsp;譬如善画师，&nbsp;&nbsp;&nbsp;&nbsp;画作白象身，&nbsp;&nbsp;&nbsp;&nbsp;枝节皆相似，&nbsp;&nbsp;&nbsp;&nbsp;高下亦复然。

&nbsp;&nbsp;&nbsp;&nbsp;实无高下相，&nbsp;&nbsp;&nbsp;&nbsp;但惑愚者眼，&nbsp;&nbsp;&nbsp;&nbsp;是法界平等，&nbsp;&nbsp;&nbsp;&nbsp;愚者自迷惑。

&nbsp;&nbsp;&nbsp;&nbsp;佛皆为显示，&nbsp;&nbsp;&nbsp;&nbsp;如掌庵罗果，&nbsp;&nbsp;&nbsp;&nbsp;智者不迷惑，&nbsp;&nbsp;&nbsp;&nbsp;善学诸佛教。

&nbsp;&nbsp;&nbsp;&nbsp;如来大智慧，&nbsp;&nbsp;&nbsp;&nbsp;为世间智炬，&nbsp;&nbsp;&nbsp;&nbsp;转于妙法轮，&nbsp;&nbsp;&nbsp;&nbsp;教化诸群生。

&nbsp;&nbsp;&nbsp;&nbsp;当愿开觉我，&nbsp;&nbsp;&nbsp;&nbsp;无上寂菩提，&nbsp;&nbsp;&nbsp;&nbsp;转于妙法轮，&nbsp;&nbsp;&nbsp;&nbsp;如佛今所转。

&nbsp;&nbsp;&nbsp;&nbsp;我等于世间，&nbsp;&nbsp;&nbsp;&nbsp;迷失道路者，&nbsp;&nbsp;&nbsp;&nbsp;当为说妙法，&nbsp;&nbsp;&nbsp;&nbsp;如今佛所说。”

尔时，世尊知彼四天王天深心所念，即便微笑。其佛口中，出于种种五色光明。尔时，马胜即以偈颂，问如来言：

&nbsp;&nbsp;&nbsp;&nbsp;“佛非无因缘，&nbsp;&nbsp;&nbsp;&nbsp;而现微笑相，&nbsp;&nbsp;&nbsp;&nbsp;大雄佛世尊，&nbsp;&nbsp;&nbsp;&nbsp;愿为说笑缘。

&nbsp;&nbsp;&nbsp;&nbsp;睹佛现微笑，&nbsp;&nbsp;&nbsp;&nbsp;一切诸会众，&nbsp;&nbsp;&nbsp;&nbsp;悉怀大疑惑，&nbsp;&nbsp;&nbsp;&nbsp;人尊应当知。

&nbsp;&nbsp;&nbsp;&nbsp;谁今坏魔众？ &nbsp;&nbsp;&nbsp;&nbsp;谁今得除疑？&nbsp;&nbsp;&nbsp;&nbsp;谁于法决定？ &nbsp;&nbsp;&nbsp;&nbsp;唯愿人尊说。

&nbsp;&nbsp;&nbsp;&nbsp;谁今得供佛？&nbsp;&nbsp;&nbsp;&nbsp; 谁奉佛教行？&nbsp;&nbsp;&nbsp;&nbsp;此众皆怀疑，&nbsp;&nbsp;&nbsp;&nbsp;愿导师为说。

&nbsp;&nbsp;&nbsp;&nbsp;两足尊说记，&nbsp;&nbsp;&nbsp;&nbsp;众生若闻已，&nbsp;&nbsp;&nbsp;&nbsp;悉皆除疑网，&nbsp;&nbsp;&nbsp;&nbsp;唯愿导师说。

&nbsp;&nbsp;&nbsp;&nbsp;复令诸众生，&nbsp;&nbsp;&nbsp;&nbsp;依于种智道，&nbsp;&nbsp;&nbsp;&nbsp;速逮得菩提，&nbsp;&nbsp;&nbsp;&nbsp;是故应说记。”

尔时，世尊复以偈答马胜言：

&nbsp;&nbsp;&nbsp;&nbsp;“善哉汝马胜，&nbsp;&nbsp;&nbsp;&nbsp;为众故请佛，&nbsp;&nbsp;&nbsp;&nbsp;其微笑因缘，&nbsp;&nbsp;&nbsp;&nbsp;谛听为汝说。

&nbsp;&nbsp;&nbsp;&nbsp;为愍诸世间，&nbsp;&nbsp;&nbsp;&nbsp;当一心专听，&nbsp;&nbsp;&nbsp;&nbsp;诸天满九万，&nbsp;&nbsp;&nbsp;&nbsp;悉皆住我前。

&nbsp;&nbsp;&nbsp;&nbsp;以清净信心，&nbsp;&nbsp;&nbsp;&nbsp;已曾供养佛，&nbsp;&nbsp;&nbsp;&nbsp;复以偈赞叹，&nbsp;&nbsp;&nbsp;&nbsp;了知诸空法。

&nbsp;&nbsp;&nbsp;&nbsp;于法得决定，&nbsp;&nbsp;&nbsp;&nbsp;安住我法中，&nbsp;&nbsp;&nbsp;&nbsp;此等诸天众，&nbsp;&nbsp;&nbsp;&nbsp;曾供八亿佛。

&nbsp;&nbsp;&nbsp;&nbsp;复于当来世，&nbsp;&nbsp;&nbsp;&nbsp;无量亿佛所，&nbsp;&nbsp;&nbsp;&nbsp;供养彼诸佛，&nbsp;&nbsp;&nbsp;&nbsp;求于无上道。

&nbsp;&nbsp;&nbsp;&nbsp;于无量亿佛，&nbsp;&nbsp;&nbsp;&nbsp;若不供养者，&nbsp;&nbsp;&nbsp;&nbsp;彼于菩提树，&nbsp;&nbsp;&nbsp;&nbsp;终不坐取证。

&nbsp;&nbsp;&nbsp;&nbsp;彼等当来世，&nbsp;&nbsp;&nbsp;&nbsp;得成于佛道，&nbsp;&nbsp;&nbsp;&nbsp;号名曰大持，&nbsp;&nbsp;&nbsp;&nbsp;于世间最上。

&nbsp;&nbsp;&nbsp;&nbsp;彼诸世间灯，&nbsp;&nbsp;&nbsp;&nbsp;各有声闻众，&nbsp;&nbsp;&nbsp;&nbsp;八十众会集，&nbsp;&nbsp;&nbsp;&nbsp;知见无障碍。

&nbsp;&nbsp;&nbsp;&nbsp;彼等成佛已，&nbsp;&nbsp;&nbsp;&nbsp;彼土诸众生，&nbsp;&nbsp;&nbsp;&nbsp;一切皆寿命，&nbsp;&nbsp;&nbsp;&nbsp;具足八亿岁。

&nbsp;&nbsp;&nbsp;&nbsp;彼佛无量智，&nbsp;&nbsp;&nbsp;&nbsp;无数亿比丘，&nbsp;&nbsp;&nbsp;&nbsp;皆远尘离垢，&nbsp;&nbsp;&nbsp;&nbsp;悉住最后身。

&nbsp;&nbsp;&nbsp;&nbsp;彼佛灭度后，&nbsp;&nbsp;&nbsp;&nbsp;为彼功德者，&nbsp;&nbsp;&nbsp;&nbsp;庄严彼佛刹，&nbsp;&nbsp;&nbsp;&nbsp;遣作无量塔。

&nbsp;&nbsp;&nbsp;&nbsp;彼无量千众，&nbsp;&nbsp;&nbsp;&nbsp;及百那由他，&nbsp;&nbsp;&nbsp;&nbsp;供养彼塔庙，&nbsp;&nbsp;&nbsp;&nbsp;利益世间人，

&nbsp;&nbsp;&nbsp;&nbsp;或发菩提心，&nbsp;&nbsp;&nbsp;&nbsp;或有证涅槃。&nbsp;&nbsp;&nbsp;&nbsp;彼佛灭度已，&nbsp;&nbsp;&nbsp;&nbsp;正法久住世，

&nbsp;&nbsp;&nbsp;&nbsp;经于八亿岁，&nbsp;&nbsp;&nbsp;&nbsp;无量那由他，&nbsp;&nbsp;&nbsp;&nbsp;彼诸法王子，&nbsp;&nbsp;&nbsp;&nbsp;受持护法故。”

&nbsp;&nbsp;&nbsp;&nbsp;四天王天众，&nbsp;&nbsp;&nbsp;&nbsp;彼佛授记已，&nbsp;&nbsp;&nbsp;&nbsp;为利益世间，&nbsp;&nbsp;&nbsp;&nbsp;成熟众生故。

&nbsp;&nbsp;&nbsp;&nbsp;大众得闻已，&nbsp;&nbsp;&nbsp;&nbsp;心皆大欣喜，&nbsp;&nbsp;&nbsp;&nbsp;踊跃无有量，&nbsp;&nbsp;&nbsp;&nbsp;奉顺如来教。

### 三十三天授记品第十四

尔时，复有八亿忉利诸天，其天帝释最为上首，见阿修罗、伽楼罗、龙女、龙王、鸠槃茶、乾闼婆、夜叉、紧那罗、虚空行天乃至四天王天，供养如来及闻授记，皆大欣喜，踊跃无量，于佛法中深心信乐。深信乐已，尔时帝释及忉利天，起勇猛心，供养如来，即便化作八亿七宝重阁，种种杂色端严殊特精妙希奇，皆悉垂布赤珠、璎珞、琉璃、璎珞、杂璎珞、火珠宝璎珞。一一重阁皆有百级庄严幢门，一一级中皆悉复有四小重阁，庄饰窗牖及师子座、幢幡、帐盖、宝铃、罗网。有天童女端严第一，侍重阁所及师子座，击诸天乐。又复化作八亿善调马车，天庄严具而严饰之，所谓宝幢幡盖及诸音乐。于一切迦毗罗大城，周遍纵广六十由旬，散曼陀罗华、摩诃曼陀罗华、曼殊沙华、摩诃曼殊沙华、迦迦罗婆华、摩诃迦迦罗婆华、波卢使迦华、摩诃波卢使迦华，遍布其地，至于人膝。尔时，帝释又复化作八亿伊罗龙象，一一龙象有八亿头，一一象头各有六牙，一一牙上有七华池，一一池中有七莲华，一一莲华皆有千叶，一一叶中有七天女，一一天女有七侍女，种种庄严。于重阁间，安置龙象、宝车随后供养如来。天重阁上，雨天栴檀末、天沉水末、天真金末，雨天曼陀罗华、摩诃曼陀罗华、曼殊沙华、摩诃曼殊沙华、波卢沙华、摩诃波卢沙华、迦迦罗婆华、摩诃迦迦罗华、金华、银华、毗琉璃华、种种杂色波吒梨华，如是化作一切种种胜妙宝华而散佛上。彼天童女或作音乐，或歌或舞，或动其身，如阿修罗中广说。又复化作八亿善调马王，种种庄严而乘其上。复以种种天诸供具，而散佛上。复有八亿诸天音乐，在虚空中自然而作。复于八亿宝车之上，一一各有一化天女。彼八亿天女或歌或舞，或作音乐，或动其身，如修罗中广说。彼伊罗龙王头中，所化天女悉作音乐，如阿修罗供养中广说。尔时，八亿天女悉供养佛。

尔时，彼八亿天作如是念：“是化天女供养如来，一切诸法亦复如是，如佛所说。”彼知一切法如幻化已，于诸法中无有疑网。彼诸法中得无疑已，绕佛三匝，顶礼佛足，却住一面。彼于诸法知如幻已，亦知自身同于幻化，知彼供养及以如来亦同于幻，佛所说法亦复如是。于诸幻法得无疑已，即以偈颂而赞佛言：

&nbsp;&nbsp;&nbsp;&nbsp;“此诸化人设供养，&nbsp;&nbsp;&nbsp;&nbsp;一切诸人亦复然，

&nbsp;&nbsp;&nbsp;&nbsp;帝释天等及诸法，&nbsp;&nbsp;&nbsp;&nbsp;一切悉皆如幻化。

&nbsp;&nbsp;&nbsp;&nbsp;如来导师亦如幻，&nbsp;&nbsp;&nbsp;&nbsp;声闻众从法化生，

&nbsp;&nbsp;&nbsp;&nbsp;于佛所说悉无疑，&nbsp;&nbsp;&nbsp;&nbsp;能解如来所说记。

&nbsp;&nbsp;&nbsp;&nbsp;如来世尊所说法，&nbsp;&nbsp;&nbsp;&nbsp;愚痴凡夫不能了，

&nbsp;&nbsp;&nbsp;&nbsp;如来所说诸法等，&nbsp;&nbsp;&nbsp;&nbsp;一切悉皆犹如幻。

&nbsp;&nbsp;&nbsp;&nbsp;若诸学人及无学，&nbsp;&nbsp;&nbsp;&nbsp;佛弟子众调伏者，

&nbsp;&nbsp;&nbsp;&nbsp;此等亦复如幻化，&nbsp;&nbsp;&nbsp;&nbsp;我于此法得无疑。

&nbsp;&nbsp;&nbsp;&nbsp;世尊若人乐寂默，&nbsp;&nbsp;&nbsp;&nbsp;独一无恼如骐驎，

&nbsp;&nbsp;&nbsp;&nbsp;此等一切悉同幻，&nbsp;&nbsp;&nbsp;&nbsp;我于此法亦无疑。

&nbsp;&nbsp;&nbsp;&nbsp;若行佛行菩萨行，&nbsp;&nbsp;&nbsp;&nbsp;利益众生不放逸，

&nbsp;&nbsp;&nbsp;&nbsp;彼是菩萨如来子，&nbsp;&nbsp;&nbsp;&nbsp;一切悉皆如幻化。

&nbsp;&nbsp;&nbsp;&nbsp;善逝导师自然智，&nbsp;&nbsp;&nbsp;&nbsp;十力大悲智无量，

&nbsp;&nbsp;&nbsp;&nbsp;智慧自在世间最，&nbsp;&nbsp;&nbsp;&nbsp;彼佛如是亦如幻。

&nbsp;&nbsp;&nbsp;&nbsp;如佛世尊所说法，&nbsp;&nbsp;&nbsp;&nbsp;清凉寂静无所依，

&nbsp;&nbsp;&nbsp;&nbsp;得涅槃法及涅槃，&nbsp;&nbsp;&nbsp;&nbsp;彼等亦复犹如幻。

&nbsp;&nbsp;&nbsp;&nbsp;善逝如法无所有，&nbsp;&nbsp;&nbsp;&nbsp;一切犹如幻化性，

&nbsp;&nbsp;&nbsp;&nbsp;于此佛法及智慧，&nbsp;&nbsp;&nbsp;&nbsp;我等于中悉无疑。

&nbsp;&nbsp;&nbsp;&nbsp;我等常愿得如佛，&nbsp;&nbsp;&nbsp;&nbsp;见一切法亦如幻，

&nbsp;&nbsp;&nbsp;&nbsp;我等行此佛境界，&nbsp;&nbsp;&nbsp;&nbsp;愿得成佛无有疑。”

尔时，世尊知八亿三十三天深心信乐已，即便微笑。尔时，慧命马胜即以偈颂，请问佛言：

&nbsp;&nbsp;&nbsp;&nbsp;名称无比具诸德，&nbsp;&nbsp;&nbsp;&nbsp;如来现笑非无因，

&nbsp;&nbsp;&nbsp;&nbsp;如来今日为何笑？&nbsp;&nbsp;&nbsp;&nbsp;唯愿为说除我疑。

&nbsp;&nbsp;&nbsp;&nbsp;众见如来现微笑，&nbsp;&nbsp;&nbsp;&nbsp;见已众皆怀犹豫，

&nbsp;&nbsp;&nbsp;&nbsp;唯愿除彼众疑惑，&nbsp;&nbsp;&nbsp;&nbsp;令众勿怀诸疑网。

&nbsp;&nbsp;&nbsp;&nbsp;彼诸天众皆欣喜，&nbsp;&nbsp;&nbsp;&nbsp;赞叹如来及供养，

&nbsp;&nbsp;&nbsp;&nbsp;如来现笑今为谁？&nbsp;&nbsp;&nbsp;&nbsp;愿佛为说令众喜。

&nbsp;&nbsp;&nbsp;&nbsp;诸德清净犹如月，&nbsp;&nbsp;&nbsp;&nbsp;应供养者愿为说，

&nbsp;&nbsp;&nbsp;&nbsp;如来所说彼若闻，&nbsp;&nbsp;&nbsp;&nbsp;此等欣喜得成佛。

&nbsp;&nbsp;&nbsp;&nbsp;如此诸天大众等，&nbsp;&nbsp;&nbsp;&nbsp;知一切法犹如幻，

&nbsp;&nbsp;&nbsp;&nbsp;诸天修学无障碍，&nbsp;&nbsp;&nbsp;&nbsp;唯愿十力说此事。

&nbsp;&nbsp;&nbsp;&nbsp;一切大众若除疑，&nbsp;&nbsp;&nbsp;&nbsp;以欣喜心修菩提，

&nbsp;&nbsp;&nbsp;&nbsp;起增上欲不下劣，&nbsp;&nbsp;&nbsp;&nbsp;众闻即发勇猛心。”

尔时，世尊以偈颂答马胜言：

&nbsp;&nbsp;&nbsp;&nbsp;“马胜汝今问如来，&nbsp;&nbsp;&nbsp;&nbsp;善合时机大利益，

&nbsp;&nbsp;&nbsp;&nbsp;佛知天众欣喜已，&nbsp;&nbsp;&nbsp;&nbsp;我现笑缘今当说。

&nbsp;&nbsp;&nbsp;&nbsp;汝为天众问笑因，&nbsp;&nbsp;&nbsp;&nbsp;今大利益诸众生，

&nbsp;&nbsp;&nbsp;&nbsp;我今为汝说笑因，&nbsp;&nbsp;&nbsp;&nbsp;以清净心善谛听。

&nbsp;&nbsp;&nbsp;&nbsp;如是诸天大众等，&nbsp;&nbsp;&nbsp;&nbsp;知一切法犹如幻，

&nbsp;&nbsp;&nbsp;&nbsp;无量无碍智见慧，&nbsp;&nbsp;&nbsp;&nbsp;当来离闇得作佛。

&nbsp;&nbsp;&nbsp;&nbsp;过去流转生死中，&nbsp;&nbsp;&nbsp;&nbsp;曾供诸佛如恒沙，

&nbsp;&nbsp;&nbsp;&nbsp;于彼佛所数修习，&nbsp;&nbsp;&nbsp;&nbsp;一切诸法犹如幻。

&nbsp;&nbsp;&nbsp;&nbsp;今复于我设胜供，&nbsp;&nbsp;&nbsp;&nbsp;亦知诸法同幻化，

&nbsp;&nbsp;&nbsp;&nbsp;此于佛法深信乐，&nbsp;&nbsp;&nbsp;&nbsp;当来之世必成佛。

&nbsp;&nbsp;&nbsp;&nbsp;于此佛法所作福，&nbsp;&nbsp;&nbsp;&nbsp;无有失坏及障碍，

&nbsp;&nbsp;&nbsp;&nbsp;天众于我供养已，&nbsp;&nbsp;&nbsp;&nbsp;复知诸法犹如幻。

&nbsp;&nbsp;&nbsp;&nbsp;当来世近住劫中，&nbsp;&nbsp;&nbsp;&nbsp;得成最胜说中胜，

&nbsp;&nbsp;&nbsp;&nbsp;彼胜福者皆同号，&nbsp;&nbsp;&nbsp;&nbsp;名因陀罗幢王佛。

&nbsp;&nbsp;&nbsp;&nbsp;彼佛宣说如幻法，&nbsp;&nbsp;&nbsp;&nbsp;度脱无量亿众生，

&nbsp;&nbsp;&nbsp;&nbsp;是故汝等舍放逸，&nbsp;&nbsp;&nbsp;&nbsp;修一切法应如幻。

&nbsp;&nbsp;&nbsp;&nbsp;是不逸者我所化，&nbsp;&nbsp;&nbsp;&nbsp;为满菩提分法故，

&nbsp;&nbsp;&nbsp;&nbsp;精进由如救头燃，&nbsp;&nbsp;&nbsp;&nbsp;速求寂灭胜菩提。”

### 夜摩天授记品第十五

尔时，复有四亿夜摩天众，见阿修罗、伽楼罗、龙女、龙王、鸠槃茶、乾闼婆、夜叉、紧那罗、虚空行天、四天王天、忉利天等，供养如来并闻授记，皆大欣喜，踊跃无量。尔时，夜摩天众，知佛如来以无碍智授彼记已，即于佛法起信乐心；起信乐已，即作是念：“如是佛法甚奇微妙！若证佛法者，无有不知，无有不见，无不简择，无有不证，于已生、未生、现生，或已灭、当灭、现灭，若业及报，皆如实知。甚奇！如来能知世谛及第一义，善知此二更无有余。彼佛世尊于其空法善能知见，善知简择善证相应，故名萨婆若。何谓世谛？一切世俗生死所行，于此诸法悉能晓知。第一义者，无有言说，无有知者，非心所行；以无知故，无能说者，无显示者，无开说者，无有闻者；以无说故，亦无知者，无生无示，无有见者，无有施设，无有取著，无有觉知，无有能到亦无所到，无能亲近，无能测量，无有建立，无有弃舍，无有所作亦无能作，无誉无毁无利无衰，无称无讥无苦无乐，非色非非色，非数非非数，非明非非明，非有烦恼非离烦恼，非世间非涅槃，非觉非观，非进非退，无动无作，无有戏论，过诸戏论；所说色相不可得，受、想、行、识亦不可得；眼相不可得，耳、鼻、舌、身、意诸相亦复如是；色相不可得，声、香、味、触、法相不可得；眼识相不可得，耳、鼻、舌、身、意识亦不可得；眼触相不可得，耳、鼻、舌、身及意触相亦复如是；眼触生受亦不可得，耳、鼻、舌、身、意触生受亦复如是；色思觉相亦不可得，乃至法思觉相亦复如是；意相不可得，空相不可得，地界、水界、火界、风界、识界亦不可得；欲界相不可得，色界相不可得，无色界相不可得；有为相不可得，无为相不可得。如是等若彼彼法言说无能说者，如是如是法名不可说法也。佛法最胜无闻，愚痴凡夫众生不能知故，闻已惊怖。彼于佛法心生怖畏，于一切智智便即退失。诸天世人应当怜愍，如此众生常处生死，恒为苦切。”

尔时，夜摩天观诸世间烦恼众生已，为得佛法故，为供养如来故，起勇猛心，所设供具过忉利天而供养佛；供养佛已，顶礼佛足，右绕三匝，却住一面。

尔时，夜摩天即以偈颂，而叹佛言：

&nbsp;&nbsp;&nbsp;&nbsp;“佛见诸阴皆空寂，&nbsp;&nbsp;&nbsp;&nbsp;于其界入亦复然，

&nbsp;&nbsp;&nbsp;&nbsp;诸根聚积皆离相，&nbsp;&nbsp;&nbsp;&nbsp;如来如实悉了知。

&nbsp;&nbsp;&nbsp;&nbsp;世间智者于实法，&nbsp;&nbsp;&nbsp;&nbsp;不从他闻自然解，

&nbsp;&nbsp;&nbsp;&nbsp;所谓世谛及真谛，&nbsp;&nbsp;&nbsp;&nbsp;离此更无第三法。

&nbsp;&nbsp;&nbsp;&nbsp;如来悲愍于一切，&nbsp;&nbsp;&nbsp;&nbsp;为利世间说俗谛，

&nbsp;&nbsp;&nbsp;&nbsp;如来宣说于世间，&nbsp;&nbsp;&nbsp;&nbsp;为诸众生显六趣。

&nbsp;&nbsp;&nbsp;&nbsp;地狱畜生及饿鬼，&nbsp;&nbsp;&nbsp;&nbsp;人天之道及修罗，

&nbsp;&nbsp;&nbsp;&nbsp;下劣之家及胜家，&nbsp;&nbsp;&nbsp;&nbsp;所有贫家及富家，

&nbsp;&nbsp;&nbsp;&nbsp;奴仆之属及婢使，&nbsp;&nbsp;&nbsp;&nbsp;男女等类及二根，

&nbsp;&nbsp;&nbsp;&nbsp;所有世间诸六道，&nbsp;&nbsp;&nbsp;&nbsp;佛无比身悉已说。

&nbsp;&nbsp;&nbsp;&nbsp;观于世谛诸法已，&nbsp;&nbsp;&nbsp;&nbsp;佛为利世故宣说，

&nbsp;&nbsp;&nbsp;&nbsp;众生乐著于生死，&nbsp;&nbsp;&nbsp;&nbsp;不能离于世八法。

&nbsp;&nbsp;&nbsp;&nbsp;所谓利衰及毁誉，&nbsp;&nbsp;&nbsp;&nbsp;所有称讥及苦乐，

&nbsp;&nbsp;&nbsp;&nbsp;得利便即生欣喜，&nbsp;&nbsp;&nbsp;&nbsp;失利心即生瞋恼。

&nbsp;&nbsp;&nbsp;&nbsp;余如所说应当知，&nbsp;&nbsp;&nbsp;&nbsp;世间皆随此八法，

&nbsp;&nbsp;&nbsp;&nbsp;于俗谛中说真者，&nbsp;&nbsp;&nbsp;&nbsp;彼颠倒慧应当知。

&nbsp;&nbsp;&nbsp;&nbsp;不净乐中说乐净，&nbsp;&nbsp;&nbsp;&nbsp;于无我中说为我，

&nbsp;&nbsp;&nbsp;&nbsp;无常法中说为常，&nbsp;&nbsp;&nbsp;&nbsp;住此相中而取著，

&nbsp;&nbsp;&nbsp;&nbsp;闻于如来所说教，&nbsp;&nbsp;&nbsp;&nbsp;恐怖诽谤不信受。

&nbsp;&nbsp;&nbsp;&nbsp;诽谤如来实教已，&nbsp;&nbsp;&nbsp;&nbsp;坠堕极苦地狱中，

&nbsp;&nbsp;&nbsp;&nbsp;凡愚贪求世乐故，&nbsp;&nbsp;&nbsp;&nbsp;转受无边百种苦。

&nbsp;&nbsp;&nbsp;&nbsp;若有于其佛法中，&nbsp;&nbsp;&nbsp;&nbsp;如实观察不颠倒，

&nbsp;&nbsp;&nbsp;&nbsp;弃舍诸有入涅槃，&nbsp;&nbsp;&nbsp;&nbsp;犹如蛇脱其故皮。

&nbsp;&nbsp;&nbsp;&nbsp;一切诸法体性无，&nbsp;&nbsp;&nbsp;&nbsp;空无有相第一义，

&nbsp;&nbsp;&nbsp;&nbsp;若闻此法生爱乐，&nbsp;&nbsp;&nbsp;&nbsp;必得无上胜菩提。

&nbsp;&nbsp;&nbsp;&nbsp;如来如实说此法，&nbsp;&nbsp;&nbsp;&nbsp;除断天众诸疑惑，

&nbsp;&nbsp;&nbsp;&nbsp;悉发无上菩提心，&nbsp;&nbsp;&nbsp;&nbsp;为度一切众生故。

&nbsp;&nbsp;&nbsp;&nbsp;如此天众发心已，&nbsp;&nbsp;&nbsp;&nbsp;皆悉欣喜心清净，

&nbsp;&nbsp;&nbsp;&nbsp;得闻最胜佛法已，&nbsp;&nbsp;&nbsp;&nbsp;此诸天众皆成佛。”

尔时，世尊知彼四亿夜摩天众深心信乐，即便微笑。尔时，马胜即以偈颂，问如来曰：

&nbsp;&nbsp;&nbsp;&nbsp;“佛为世间故现笑，&nbsp;&nbsp;&nbsp;&nbsp;一切时众皆生疑，

&nbsp;&nbsp;&nbsp;&nbsp;唯愿世尊说笑因，&nbsp;&nbsp;&nbsp;&nbsp;令此众会皆欣喜。

&nbsp;&nbsp;&nbsp;&nbsp;闻于诸天授记已，&nbsp;&nbsp;&nbsp;&nbsp;一切皆悉大踊跃，

&nbsp;&nbsp;&nbsp;&nbsp;有智慧者发勇猛，&nbsp;&nbsp;&nbsp;&nbsp;于佛法中如说行。

&nbsp;&nbsp;&nbsp;&nbsp;此佛如来诸胜众，&nbsp;&nbsp;&nbsp;&nbsp;具足有佛功德器，

&nbsp;&nbsp;&nbsp;&nbsp;善哉宣说美妙言，&nbsp;&nbsp;&nbsp;&nbsp;为摄如是大众故。

&nbsp;&nbsp;&nbsp;&nbsp;闻佛功德心喜乐，&nbsp;&nbsp;&nbsp;&nbsp;此诸大众必当得，

&nbsp;&nbsp;&nbsp;&nbsp;闻于如来授记已，&nbsp;&nbsp;&nbsp;&nbsp;如法当勤修精进。

&nbsp;&nbsp;&nbsp;&nbsp;善哉人尊说中胜，&nbsp;&nbsp;&nbsp;&nbsp;于疑惑众二心者，

&nbsp;&nbsp;&nbsp;&nbsp;唯愿世尊速为说，&nbsp;&nbsp;&nbsp;&nbsp;时众一心乐欲闻。

&nbsp;&nbsp;&nbsp;&nbsp;彼夜摩天授胜记，&nbsp;&nbsp;&nbsp;&nbsp;愿人师子速为说，

&nbsp;&nbsp;&nbsp;&nbsp;此诸大众皆欣喜，&nbsp;&nbsp;&nbsp;&nbsp;一切悉发菩提心。”

尔时，世尊即以偈颂答马胜曰：

&nbsp;&nbsp;&nbsp;&nbsp;“为利世间故现笑，&nbsp;&nbsp;&nbsp;&nbsp;马胜合时善咨问，

&nbsp;&nbsp;&nbsp;&nbsp;利益无量诸大众，&nbsp;&nbsp;&nbsp;&nbsp;闻佛如来功德故。

&nbsp;&nbsp;&nbsp;&nbsp;乐著贪瞋诸众生，&nbsp;&nbsp;&nbsp;&nbsp;于佛功德无乐慧，

&nbsp;&nbsp;&nbsp;&nbsp;其心愚痴所惑乱，&nbsp;&nbsp;&nbsp;&nbsp;当没生死大海中。

&nbsp;&nbsp;&nbsp;&nbsp;若于佛法深信乐，&nbsp;&nbsp;&nbsp;&nbsp;曾于先佛已请问，

&nbsp;&nbsp;&nbsp;&nbsp;与大悲心相应者，&nbsp;&nbsp;&nbsp;&nbsp;是人能得佛功德。

&nbsp;&nbsp;&nbsp;&nbsp;若人见彼衰恼逼，&nbsp;&nbsp;&nbsp;&nbsp;胜人于彼起悲心，

&nbsp;&nbsp;&nbsp;&nbsp;彼诸众生闻佛德，&nbsp;&nbsp;&nbsp;&nbsp;顶受佛教如华鬘。

&nbsp;&nbsp;&nbsp;&nbsp;我诸众会大清净，&nbsp;&nbsp;&nbsp;&nbsp;于先佛所曾修福，

&nbsp;&nbsp;&nbsp;&nbsp;彼于如来功德所，&nbsp;&nbsp;&nbsp;&nbsp;顶受犹如婆师鬘。

&nbsp;&nbsp;&nbsp;&nbsp;夜摩天众先佛所，&nbsp;&nbsp;&nbsp;&nbsp;曾修持戒除贪著，

&nbsp;&nbsp;&nbsp;&nbsp;厌离烦恼心清净，&nbsp;&nbsp;&nbsp;&nbsp;于秽众生起悲心。

&nbsp;&nbsp;&nbsp;&nbsp;于无量佛曾亲近，&nbsp;&nbsp;&nbsp;&nbsp;其数犹如恒河沙，

&nbsp;&nbsp;&nbsp;&nbsp;彼曾修习无量善，&nbsp;&nbsp;&nbsp;&nbsp;为求无上菩提故。

&nbsp;&nbsp;&nbsp;&nbsp;知众生没烦恼已，&nbsp;&nbsp;&nbsp;&nbsp;于苦众生起悲心，

&nbsp;&nbsp;&nbsp;&nbsp;于人师子利世者，&nbsp;&nbsp;&nbsp;&nbsp;问诸法门无有量。

&nbsp;&nbsp;&nbsp;&nbsp;我今导师为彼说，&nbsp;&nbsp;&nbsp;&nbsp;闻者悉得成佛道，

&nbsp;&nbsp;&nbsp;&nbsp;知彼众生烦恼钩，&nbsp;&nbsp;&nbsp;&nbsp;为说最上胜妙法。

&nbsp;&nbsp;&nbsp;&nbsp;彼胜丈夫大导师，&nbsp;&nbsp;&nbsp;&nbsp;为彼众生说空法，

&nbsp;&nbsp;&nbsp;&nbsp;彼闻诸佛所说已，&nbsp;&nbsp;&nbsp;&nbsp;悉皆了知诸法空。

&nbsp;&nbsp;&nbsp;&nbsp;所谓空无诸法相，&nbsp;&nbsp;&nbsp;&nbsp;说无自性无相法，

&nbsp;&nbsp;&nbsp;&nbsp;如是了知诸佛法，&nbsp;&nbsp;&nbsp;&nbsp;悉皆安住佛功德。

&nbsp;&nbsp;&nbsp;&nbsp;此等胜妙供养我，&nbsp;&nbsp;&nbsp;&nbsp;如法各自受记莂，

&nbsp;&nbsp;&nbsp;&nbsp;当于来世星宿劫，&nbsp;&nbsp;&nbsp;&nbsp;悉皆得成无上道。

&nbsp;&nbsp;&nbsp;&nbsp;如是如来无增减，&nbsp;&nbsp;&nbsp;&nbsp;其数满足四十亿，

&nbsp;&nbsp;&nbsp;&nbsp;其佛同号净智尊，&nbsp;&nbsp;&nbsp;&nbsp;开悟无量诸众生。”

&nbsp;&nbsp;&nbsp;&nbsp;大仙降伏诸怨者，&nbsp;&nbsp;&nbsp;&nbsp;答于马胜所咨问，

&nbsp;&nbsp;&nbsp;&nbsp;满夜摩天所愿求，&nbsp;&nbsp;&nbsp;&nbsp;大众天人皆欣喜。

## 大宝积经卷第六十七

### 菩萨见实会第十六之七兜率陀天授记品第十六

尔时，八亿兜率陀天，见诸阿修罗、伽楼罗乃至夜摩天等供养如来，闻授记已，欣喜踊跃，作如是念：“于何等法，世尊与授阿耨多罗三藐三菩提记？为色受记，受、想、行、识得授阿耨多罗三藐三菩提记耶？”彼等诸天复作是念：“非与色记，亦复非与受、想、行、识阿耨多罗三藐三菩提记。何以故？色既不生，菩提亦不生，云何无生色能悟无生菩提？如是乃至识亦不生，云何无生识能悟无生菩提？色既不灭，菩提亦不灭，云何不灭色能悟不灭菩提？如是乃至识亦不灭，云何不灭识能悟不灭菩提？色无分别，菩提亦无分别，云何无分别色能悟无分别菩提？如是乃至识亦无分别，云何无分别识能悟无分别菩提？色既无二，菩提亦无二，云何无二色能悟无二菩提？如是乃至识亦无二，云何无二识能悟无二菩提？色既无作，菩提亦无作，云何无作色能觉无作菩提？如是乃至识亦无作，云何无作识能觉无作菩提？色既不可得，菩提亦不可得，云何不可得色能觉不可得菩提？如是乃至识阴不可得，菩提亦不可得，云何不可得识能觉不可得菩提？如是于彼不可得诸法中，何者是佛？何者是菩提？何者是菩萨？何者是授记？色阴空，受、想、行、识亦复皆空。何以故？性自空故。如是佛空、菩提空、菩萨空、授记空。何以故？自体空故。如是性空一切法中所言佛者，但名，但用，但是世谛，但是言说，但是施设；所言色阴，受、想、行、识亦但名用，世俗言说及以施设，智者于此不应取著。譬如有人于其梦中受五欲乐，彼人寤已不见彼乐，忆念不得五欲乐故便生苦恼；如是住于菩萨乘者，若有取著不会菩提，不证菩提故不得其味，以不得味故心生苦恼。何以故？如是诸法如梦不实。彼法义别愚痴凡夫，取解各异。一切诸法当如是知。何法是佛？何法是菩萨？何法是菩提？彼诸佛法皆不可得，凡夫不可得，凡夫法亦不可得，声闻不可得，声闻法亦不可得，辟支佛不可得，辟支佛法亦不可得，菩萨不可得，菩萨法亦不可得，佛不可得，佛法亦不可得，菩提不可得，涅槃亦不可得。我等于此诸法之中，解了无疑。”

尔时，兜率陀天，于斯法中既无疑虑，于世尊所乐修供养，所作供养胜夜摩天，顶礼佛足，右绕三匝，却住一面，即以偈颂赞世尊曰：

&nbsp;&nbsp;&nbsp;&nbsp;“所有住佛功德者，&nbsp;&nbsp;&nbsp;&nbsp;如来为其说行法，

&nbsp;&nbsp;&nbsp;&nbsp;彼得三种解脱门，&nbsp;&nbsp;&nbsp;&nbsp;无等境界中修行。

&nbsp;&nbsp;&nbsp;&nbsp;无色亦无受想行，&nbsp;&nbsp;&nbsp;&nbsp;无其受者亦无心，

&nbsp;&nbsp;&nbsp;&nbsp;斯则无碍智境界，&nbsp;&nbsp;&nbsp;&nbsp;乐离欲阴人师子。

&nbsp;&nbsp;&nbsp;&nbsp;彼诸智慧妙丈夫，&nbsp;&nbsp;&nbsp;&nbsp;不取发于菩提想，

&nbsp;&nbsp;&nbsp;&nbsp;离阴已获胜善根，&nbsp;&nbsp;&nbsp;&nbsp;于佛功德无疑虑。

&nbsp;&nbsp;&nbsp;&nbsp;志愿无上大菩提，&nbsp;&nbsp;&nbsp;&nbsp;然于菩提离取著，

&nbsp;&nbsp;&nbsp;&nbsp;是故内心无忧喜，&nbsp;&nbsp;&nbsp;&nbsp;名为佛子修圣行。

&nbsp;&nbsp;&nbsp;&nbsp;同佛见法悉平等，&nbsp;&nbsp;&nbsp;&nbsp;是故于法无所畏，

&nbsp;&nbsp;&nbsp;&nbsp;智者于此世间处，&nbsp;&nbsp;&nbsp;&nbsp;求佛功德起修行。

&nbsp;&nbsp;&nbsp;&nbsp;简择色相无所著，&nbsp;&nbsp;&nbsp;&nbsp;弃舍一切有相心，

&nbsp;&nbsp;&nbsp;&nbsp;于彼三有不起愿，&nbsp;&nbsp;&nbsp;&nbsp;观察诸有悉皆空。

&nbsp;&nbsp;&nbsp;&nbsp;能知五阴各不生，&nbsp;&nbsp;&nbsp;&nbsp;如来授记及菩提，

&nbsp;&nbsp;&nbsp;&nbsp;菩提心等亦无生，&nbsp;&nbsp;&nbsp;&nbsp;作是说者非愚惑。

&nbsp;&nbsp;&nbsp;&nbsp;如来功德及生死，&nbsp;&nbsp;&nbsp;&nbsp;此诸佛法悉无生，

&nbsp;&nbsp;&nbsp;&nbsp;如是知者人中胜，&nbsp;&nbsp;&nbsp;&nbsp;是为真实如来子。

&nbsp;&nbsp;&nbsp;&nbsp;若能知是阴不灭，&nbsp;&nbsp;&nbsp;&nbsp;界入及以如来法，

&nbsp;&nbsp;&nbsp;&nbsp;佛与菩提及授记，&nbsp;&nbsp;&nbsp;&nbsp;斯等诸法皆不灭。

&nbsp;&nbsp;&nbsp;&nbsp;若为菩提修行者，&nbsp;&nbsp;&nbsp;&nbsp;当知彼亦是不灭，

&nbsp;&nbsp;&nbsp;&nbsp;知诸世间不灭故，&nbsp;&nbsp;&nbsp;&nbsp;彼求菩提不为难。

&nbsp;&nbsp;&nbsp;&nbsp;五阴界入与菩提，&nbsp;&nbsp;&nbsp;&nbsp;佛及菩萨皆无作，

&nbsp;&nbsp;&nbsp;&nbsp;如是了知为佛子，&nbsp;&nbsp;&nbsp;&nbsp;彼人能持佛正法。

&nbsp;&nbsp;&nbsp;&nbsp;阴界诸入皆无觉，&nbsp;&nbsp;&nbsp;&nbsp;菩提与佛并菩萨，

&nbsp;&nbsp;&nbsp;&nbsp;及以授记悉无觉，&nbsp;&nbsp;&nbsp;&nbsp;如是知者为佛子。

&nbsp;&nbsp;&nbsp;&nbsp;五阴界入性空寂，&nbsp;&nbsp;&nbsp;&nbsp;佛与菩提及授记，

&nbsp;&nbsp;&nbsp;&nbsp;如来真子修行者，&nbsp;&nbsp;&nbsp;&nbsp;斯等亦皆自性空。

&nbsp;&nbsp;&nbsp;&nbsp;阴界诸入悉虚妄，&nbsp;&nbsp;&nbsp;&nbsp;两足世尊及菩提，

&nbsp;&nbsp;&nbsp;&nbsp;行者授记亦虚妄，&nbsp;&nbsp;&nbsp;&nbsp;如是了知为佛子。

&nbsp;&nbsp;&nbsp;&nbsp;非是依止非不依，&nbsp;&nbsp;&nbsp;&nbsp;亦非有法非无法，

&nbsp;&nbsp;&nbsp;&nbsp;非是有为非无为，&nbsp;&nbsp;&nbsp;&nbsp;如是了知为佛子。

&nbsp;&nbsp;&nbsp;&nbsp;世尊如是见世间，&nbsp;&nbsp;&nbsp;&nbsp;我等如是知佛心，

&nbsp;&nbsp;&nbsp;&nbsp;即为胜妙供养佛，&nbsp;&nbsp;&nbsp;&nbsp;及以一切贤圣众。

&nbsp;&nbsp;&nbsp;&nbsp;我等赞佛所得福，&nbsp;&nbsp;&nbsp;&nbsp;唯佛世尊能了知，

&nbsp;&nbsp;&nbsp;&nbsp;以斯功德施群生，&nbsp;&nbsp;&nbsp;&nbsp;愿皆成佛具众相。”

尔时，世尊闻彼兜率诸天赞已，及知深信，即为天众而现微笑。尔时，慧命马胜以偈问曰：

&nbsp;&nbsp;&nbsp;&nbsp;“得大势力无上士，&nbsp;&nbsp;&nbsp;&nbsp;以其因力现笑光，

&nbsp;&nbsp;&nbsp;&nbsp;愿佛说是微笑因，&nbsp;&nbsp;&nbsp;&nbsp;令众得闻皆欣喜。

&nbsp;&nbsp;&nbsp;&nbsp;以见如来微笑故，&nbsp;&nbsp;&nbsp;&nbsp;此诸大众悉怀疑，

&nbsp;&nbsp;&nbsp;&nbsp;众会殷勤普瞻仰，&nbsp;&nbsp;&nbsp;&nbsp;咸皆一心欲听闻。

&nbsp;&nbsp;&nbsp;&nbsp;犹如世间有病人，&nbsp;&nbsp;&nbsp;&nbsp;唯思医师及良药，

&nbsp;&nbsp;&nbsp;&nbsp;如是大众于佛所，&nbsp;&nbsp;&nbsp;&nbsp;愿乐欲闻说授记。

&nbsp;&nbsp;&nbsp;&nbsp;斯等皆有深智慧，&nbsp;&nbsp;&nbsp;&nbsp;志求菩提无所著，

&nbsp;&nbsp;&nbsp;&nbsp;一切恭敬悉瞻仰，&nbsp;&nbsp;&nbsp;&nbsp;唯希如来为记莂。

&nbsp;&nbsp;&nbsp;&nbsp;世尊于此起大悲，&nbsp;&nbsp;&nbsp;&nbsp;以佛智力断疑网，

&nbsp;&nbsp;&nbsp;&nbsp;是故大众得欣喜，&nbsp;&nbsp;&nbsp;&nbsp;咸皆愿求佛功德。

&nbsp;&nbsp;&nbsp;&nbsp;世尊今正授记时，&nbsp;&nbsp;&nbsp;&nbsp;唯愿除灭诸疑惑，

&nbsp;&nbsp;&nbsp;&nbsp;如来久已离怨敌，&nbsp;&nbsp;&nbsp;&nbsp;愿断众邪外道论。”

尔时，世尊即以偈答慧命马胜言：

&nbsp;&nbsp;&nbsp;&nbsp;“汝今启请如来义，&nbsp;&nbsp;&nbsp;&nbsp;问其微笑正是时，

&nbsp;&nbsp;&nbsp;&nbsp;为利世间故致问，&nbsp;&nbsp;&nbsp;&nbsp;必当饶益诸众生。

&nbsp;&nbsp;&nbsp;&nbsp;知诸天众心乐欲，&nbsp;&nbsp;&nbsp;&nbsp;故我现是微笑光，

&nbsp;&nbsp;&nbsp;&nbsp;以知佛法胜妙故，&nbsp;&nbsp;&nbsp;&nbsp;于我便作上供养。

&nbsp;&nbsp;&nbsp;&nbsp;彼皆如实见世间，&nbsp;&nbsp;&nbsp;&nbsp;随顺圣教得证法，

&nbsp;&nbsp;&nbsp;&nbsp;已到三种解脱门，&nbsp;&nbsp;&nbsp;&nbsp;非诸世间所能知。

&nbsp;&nbsp;&nbsp;&nbsp;过去已供无量佛，&nbsp;&nbsp;&nbsp;&nbsp;亦曾问是深义趣，

&nbsp;&nbsp;&nbsp;&nbsp;于彼佛所久修空，&nbsp;&nbsp;&nbsp;&nbsp;今故于斯显空义。

&nbsp;&nbsp;&nbsp;&nbsp;是故今者于此处，&nbsp;&nbsp;&nbsp;&nbsp;便得值遇佛世尊，

&nbsp;&nbsp;&nbsp;&nbsp;以空赞叹无上士，&nbsp;&nbsp;&nbsp;&nbsp;利益一切诸世间。

&nbsp;&nbsp;&nbsp;&nbsp;如斯世间悉无生，&nbsp;&nbsp;&nbsp;&nbsp;诸佛菩提及授记，

&nbsp;&nbsp;&nbsp;&nbsp;所有修行菩提者，&nbsp;&nbsp;&nbsp;&nbsp;彼等一切亦无生。

&nbsp;&nbsp;&nbsp;&nbsp;众生悉同有此法，&nbsp;&nbsp;&nbsp;&nbsp;如是知已得菩提，

&nbsp;&nbsp;&nbsp;&nbsp;过去曾学菩提心，&nbsp;&nbsp;&nbsp;&nbsp;彼于此义能解了。

&nbsp;&nbsp;&nbsp;&nbsp;如是世间亦不灭，&nbsp;&nbsp;&nbsp;&nbsp;斯诸天众善通达，

&nbsp;&nbsp;&nbsp;&nbsp;明智照了悉无疑，&nbsp;&nbsp;&nbsp;&nbsp;是故彼天皆作佛。

&nbsp;&nbsp;&nbsp;&nbsp;决定必得无依处，&nbsp;&nbsp;&nbsp;&nbsp;于法不取离分别，

&nbsp;&nbsp;&nbsp;&nbsp;一切世间皆无作，&nbsp;&nbsp;&nbsp;&nbsp;彼于斯义能了知。

&nbsp;&nbsp;&nbsp;&nbsp;一切法体离自性，&nbsp;&nbsp;&nbsp;&nbsp;天众心净无疑惑，

&nbsp;&nbsp;&nbsp;&nbsp;菩提及与菩提心，&nbsp;&nbsp;&nbsp;&nbsp;一切皆空无自性。

&nbsp;&nbsp;&nbsp;&nbsp;兜率诸天坚固慧，&nbsp;&nbsp;&nbsp;&nbsp;皆悉安住无所依，

&nbsp;&nbsp;&nbsp;&nbsp;故得菩提不为难，&nbsp;&nbsp;&nbsp;&nbsp;必当速成无上智。

&nbsp;&nbsp;&nbsp;&nbsp;于其未来星宿劫，&nbsp;&nbsp;&nbsp;&nbsp;当得度脱无边众，

&nbsp;&nbsp;&nbsp;&nbsp;彼天一切皆成佛，&nbsp;&nbsp;&nbsp;&nbsp;同号名曰择法王。”

&nbsp;&nbsp;&nbsp;&nbsp;如来于此诸天众，&nbsp;&nbsp;&nbsp;&nbsp;知其心乐为记说，

&nbsp;&nbsp;&nbsp;&nbsp;一切天人闻说已，&nbsp;&nbsp;&nbsp;&nbsp;咸皆踊跃称心意。

### 化乐天授记品第十七

尔时，化乐天王为首，与其眷属七亿化乐诸天众等，见诸阿修罗、伽楼罗，乃至见诸兜率天等，供养如来，闻授记已，欣喜踊跃，咸皆称心，得住实际，于真如中无有疑惑；从坐而起，偏袒右肩，右膝著地，头面作礼，向佛合掌，异口同音，而白佛言：“世尊，如我解佛所说义，一切诸法是真实际、无边际、无碍际、无住际、无尽际、不二际、非际、实际。世尊，所言实际者，不颠倒故；无边际者，无限量故；无碍际者，离对治故；无住际者，离自性故；无尽际者，无有生故；不二际者，谓一味故；言非际者，是非有故。世尊，彼实际者遍一切处，无有一法而非实际。世尊，谓菩提者亦是实际。世尊，何者是菩提？一切法是菩提，离自性故。乃至五无间业亦是菩提。何以故？菩提无自性，五无间业亦无自性，是故无间业亦是菩提。世尊，言菩提者，如无余涅槃性亦如无间业性。何以故？一切法即是无余涅槃性，亦是无间业性。是故无余涅槃界即是菩提。世尊，若有众生住生死者可求涅槃，于实际中无住生死求涅槃者。何以故？实际无二故。世尊，我等于此解了无疑。若于此法无疑虑者，当知是人已曾过去于诸佛所，得授阿耨多罗三藐三菩提记。”

尔时，世尊闻化乐天王及诸七亿化乐天等说授记已，欲令大众心喜悦故，而现微笑。尔时，慧命马胜以偈问曰：

&nbsp;&nbsp;&nbsp;&nbsp;“怜愍世者现微笑，&nbsp;&nbsp;&nbsp;&nbsp;而不说其笑因缘，

&nbsp;&nbsp;&nbsp;&nbsp;天人导师非无因，&nbsp;&nbsp;&nbsp;&nbsp;现此奇特微笑相。

&nbsp;&nbsp;&nbsp;&nbsp;既见世尊笑光已，&nbsp;&nbsp;&nbsp;&nbsp;今诸大众悉怀疑，

&nbsp;&nbsp;&nbsp;&nbsp;唯愿说其微笑因，&nbsp;&nbsp;&nbsp;&nbsp;断除一切诸疑网。

&nbsp;&nbsp;&nbsp;&nbsp;斯等若蒙如来说，&nbsp;&nbsp;&nbsp;&nbsp;闻已咸生希有心，

&nbsp;&nbsp;&nbsp;&nbsp;为彼众会净真路，&nbsp;&nbsp;&nbsp;&nbsp;趣向菩提作因缘。

&nbsp;&nbsp;&nbsp;&nbsp;若有众生疑虑者，&nbsp;&nbsp;&nbsp;&nbsp;是人难得妙菩提，

&nbsp;&nbsp;&nbsp;&nbsp;唯愿大智断疑惑，&nbsp;&nbsp;&nbsp;&nbsp;精勤速证无上道。

&nbsp;&nbsp;&nbsp;&nbsp;世尊此诸大众等，&nbsp;&nbsp;&nbsp;&nbsp;志求菩提离诸恶，

&nbsp;&nbsp;&nbsp;&nbsp;得闻诸天授记已，&nbsp;&nbsp;&nbsp;&nbsp;决定当成大法王。

&nbsp;&nbsp;&nbsp;&nbsp;是故世尊愿怜愍，&nbsp;&nbsp;&nbsp;&nbsp;除断一切疑惑心，

&nbsp;&nbsp;&nbsp;&nbsp;授此诸天菩提记，&nbsp;&nbsp;&nbsp;&nbsp;令诸大众皆欣喜。”

尔时，世尊以偈答慧命马胜曰：

&nbsp;&nbsp;&nbsp;&nbsp;“哀愍世间故现笑，&nbsp;&nbsp;&nbsp;&nbsp;马胜汝今问我义，

&nbsp;&nbsp;&nbsp;&nbsp;我悉与彼天授记，&nbsp;&nbsp;&nbsp;&nbsp;汝等咸各净心听。

&nbsp;&nbsp;&nbsp;&nbsp;此诸化乐天众等，&nbsp;&nbsp;&nbsp;&nbsp;自说授记得菩提，

&nbsp;&nbsp;&nbsp;&nbsp;众中既作师子吼，&nbsp;&nbsp;&nbsp;&nbsp;能坏外道诸邪见。

&nbsp;&nbsp;&nbsp;&nbsp;譬如空中雨众石，&nbsp;&nbsp;&nbsp;&nbsp;必堕大地无有疑，

&nbsp;&nbsp;&nbsp;&nbsp;如是佛子离疑惑，&nbsp;&nbsp;&nbsp;&nbsp;自知定当成佛道。

&nbsp;&nbsp;&nbsp;&nbsp;犹如日没至夜时，&nbsp;&nbsp;&nbsp;&nbsp;当知日出必不久，

&nbsp;&nbsp;&nbsp;&nbsp;如是佛子备众行，&nbsp;&nbsp;&nbsp;&nbsp;定知必当具十力。

&nbsp;&nbsp;&nbsp;&nbsp;又如日在正中时，&nbsp;&nbsp;&nbsp;&nbsp;观诸色像皆明了，

&nbsp;&nbsp;&nbsp;&nbsp;如是佛子具众行，&nbsp;&nbsp;&nbsp;&nbsp;自知必得萨婆若。

&nbsp;&nbsp;&nbsp;&nbsp;喻若日光至没时，&nbsp;&nbsp;&nbsp;&nbsp;众人咸知日不见，

&nbsp;&nbsp;&nbsp;&nbsp;如是佛子皆自知，&nbsp;&nbsp;&nbsp;&nbsp;决定当得最胜智。

&nbsp;&nbsp;&nbsp;&nbsp;譬如众流趣其下，&nbsp;&nbsp;&nbsp;&nbsp;智者当知归大海，

&nbsp;&nbsp;&nbsp;&nbsp;如是佛子具明慧，&nbsp;&nbsp;&nbsp;&nbsp;定知必得上菩提。

&nbsp;&nbsp;&nbsp;&nbsp;如人以石掷虚空，&nbsp;&nbsp;&nbsp;&nbsp;决定堕地无疑虑，

&nbsp;&nbsp;&nbsp;&nbsp;如是佛子悉自知，&nbsp;&nbsp;&nbsp;&nbsp;不久当得世间解。

&nbsp;&nbsp;&nbsp;&nbsp;智者法尔有此见，&nbsp;&nbsp;&nbsp;&nbsp;以知法故不致疑，

&nbsp;&nbsp;&nbsp;&nbsp;自知分有佛功德，&nbsp;&nbsp;&nbsp;&nbsp;必定近于自然智。

&nbsp;&nbsp;&nbsp;&nbsp;假使诸魔那由众，&nbsp;&nbsp;&nbsp;&nbsp;现佛言汝不作佛，

&nbsp;&nbsp;&nbsp;&nbsp;不能沮坏其心意，&nbsp;&nbsp;&nbsp;&nbsp;已自善解真法故。

&nbsp;&nbsp;&nbsp;&nbsp;决定于彼佛功德，&nbsp;&nbsp;&nbsp;&nbsp;咸各自说得授记，

&nbsp;&nbsp;&nbsp;&nbsp;于斯诸天授记事，&nbsp;&nbsp;&nbsp;&nbsp;如来悉生随喜心。

&nbsp;&nbsp;&nbsp;&nbsp;此天所修菩萨行，&nbsp;&nbsp;&nbsp;&nbsp;悉自了知不由他，

&nbsp;&nbsp;&nbsp;&nbsp;彼等自说成善逝，&nbsp;&nbsp;&nbsp;&nbsp;世尊于此皆随喜。

&nbsp;&nbsp;&nbsp;&nbsp;是故马胜若有人，&nbsp;&nbsp;&nbsp;&nbsp;欲得无上菩提者，

&nbsp;&nbsp;&nbsp;&nbsp;可于此法应勤求，&nbsp;&nbsp;&nbsp;&nbsp;必获最胜安隐处。

&nbsp;&nbsp;&nbsp;&nbsp;自成正觉悟斯理，&nbsp;&nbsp;&nbsp;&nbsp;随义如实能了知，

&nbsp;&nbsp;&nbsp;&nbsp;亲近供养善知识，&nbsp;&nbsp;&nbsp;&nbsp;彼证菩提不为难。

&nbsp;&nbsp;&nbsp;&nbsp;若有千劫修苦行，&nbsp;&nbsp;&nbsp;&nbsp;皮膏血肉无恋惜，

&nbsp;&nbsp;&nbsp;&nbsp;若能解了斯义趣，&nbsp;&nbsp;&nbsp;&nbsp;此福广大胜于彼。

&nbsp;&nbsp;&nbsp;&nbsp;过去所有一切佛，&nbsp;&nbsp;&nbsp;&nbsp;未来怜愍众生者，

&nbsp;&nbsp;&nbsp;&nbsp;及以现在诸世尊，&nbsp;&nbsp;&nbsp;&nbsp;悉依此法成佛道。

&nbsp;&nbsp;&nbsp;&nbsp;化天于我供养已，&nbsp;&nbsp;&nbsp;&nbsp;咸皆善知第一义，

&nbsp;&nbsp;&nbsp;&nbsp;曾供过去诸如来，&nbsp;&nbsp;&nbsp;&nbsp;悟斯义理当成佛。

&nbsp;&nbsp;&nbsp;&nbsp;诸佛所有胜三昧，&nbsp;&nbsp;&nbsp;&nbsp;及以现在所住定，

&nbsp;&nbsp;&nbsp;&nbsp;彼天深得佛境界，&nbsp;&nbsp;&nbsp;&nbsp;由本先世久修习。

&nbsp;&nbsp;&nbsp;&nbsp;马胜化乐天子等，&nbsp;&nbsp;&nbsp;&nbsp;于彼三昧无有疑，

&nbsp;&nbsp;&nbsp;&nbsp;清净佛法既善学，&nbsp;&nbsp;&nbsp;&nbsp;今于佛道现修行。

&nbsp;&nbsp;&nbsp;&nbsp;是故于理生信解，&nbsp;&nbsp;&nbsp;&nbsp;当正勤求离苦边，

&nbsp;&nbsp;&nbsp;&nbsp;常应亲近多闻者，&nbsp;&nbsp;&nbsp;&nbsp;必得无上大菩提。

&nbsp;&nbsp;&nbsp;&nbsp;闻佛所说妙法已，&nbsp;&nbsp;&nbsp;&nbsp;化乐诸天众会等，

&nbsp;&nbsp;&nbsp;&nbsp;皆悉欣喜除疑网，&nbsp;&nbsp;&nbsp;&nbsp;流注趣向大涅槃。”

### 他化自在天授记品第十八

尔时，他化自在天王为首，与其眷属八十那由他诸天众等，见诸阿修罗、伽楼罗、龙女、龙王、鸠槃茶、乾闼婆、夜叉、紧那罗、诃罗伽阇天、四天王、忉利天、夜摩天、兜率陀天、化乐天等，供养如来闻授记已，欣喜踊悦，皆得称心，异口同声，而白佛言：“世尊，化乐诸天所说实际者，我等尚不见实，况复见际？何以故？世尊，若见实者可言见际。何以故？是人行于二处住如是乘者，若善男子、善女人，应为彼说此二种法：‘此二法者，非真境界。’世尊，若善男子、善女人于不二法不信不入，虽复如是此人发心望得菩提，当知是人行于非径。何以故？此于菩提非道行故。世尊，若有众生求菩提者，是人不见一法可觉。何以故？无有少法可得觉悟阿耨多罗三藐三菩提故。世尊，彼法非过去非未来非现在，非有为非无为，非有非无，非可识非可知，非可舍非可修非可证。谓菩提者，彼法非与余法作对治，余法亦不与彼法作对治。何以故？彼法非杂烦恼非离烦恼，法体不可得性自离故，此法不与彼法作对治，彼法亦不与此法作对治。何以故？一切诸法离诸相故。是故彼法非可知非可识，非可舍非可修非可证。世尊，色生者离生相故，彼亦非可知乃至非可证，受、想、行、识亦复如是。世尊，色灭者离色相故，彼亦非可知乃至非可证，受、想、行、识亦复如是。世尊，过去者离过去相故，彼亦非可知乃至非可证；未来者离未来相故，彼亦非可知乃至非可证；现在者离现在相故，彼亦非可知乃至非可证。世尊，有为者离有为相故，彼亦非可知乃至非可证；无为者离无为相故，彼亦非可知非可识，非可舍非可修非可证。世尊，如是等乃至为阴所摄，或过去所摄、现在所摄、未来所摄，或有为所摄、无为所摄，此等诸法皆不可得。以不得故，是故彼法非可知非可识，非可舍非可修非可证。世尊，若有如是为求菩提发心修行善男子、善女人，彼皆名为住菩萨乘。”

尔时，他化自在诸天，咸各说已所知法已，以偈赞曰：

&nbsp;&nbsp;&nbsp;&nbsp;“世尊善说尽有边，&nbsp;&nbsp;&nbsp;&nbsp;永不暂受六趣身，

&nbsp;&nbsp;&nbsp;&nbsp;世间无智畏生死，&nbsp;&nbsp;&nbsp;&nbsp;发心欲度生死岸。

&nbsp;&nbsp;&nbsp;&nbsp;彼诸阴体不可得，&nbsp;&nbsp;&nbsp;&nbsp;以阴性相本自空，

&nbsp;&nbsp;&nbsp;&nbsp;一切法空皆无相，&nbsp;&nbsp;&nbsp;&nbsp;是故诸法离对治。

&nbsp;&nbsp;&nbsp;&nbsp;自体即空无有物，&nbsp;&nbsp;&nbsp;&nbsp;无有可知及修舍，

&nbsp;&nbsp;&nbsp;&nbsp;亦复非是可证法，&nbsp;&nbsp;&nbsp;&nbsp;如来说有即非有。

&nbsp;&nbsp;&nbsp;&nbsp;相求菩提不可得，&nbsp;&nbsp;&nbsp;&nbsp;助道诸法亦如是，

&nbsp;&nbsp;&nbsp;&nbsp;取心求佛不可得，&nbsp;&nbsp;&nbsp;&nbsp;菩萨相求亦不得。

&nbsp;&nbsp;&nbsp;&nbsp;坚著诸相愚痴辈，&nbsp;&nbsp;&nbsp;&nbsp;彼等望得悟菩提，

&nbsp;&nbsp;&nbsp;&nbsp;颠倒境界取相行，&nbsp;&nbsp;&nbsp;&nbsp;无智非行菩提道。

&nbsp;&nbsp;&nbsp;&nbsp;入佛境界离众相，&nbsp;&nbsp;&nbsp;&nbsp;名为智者如法行，

&nbsp;&nbsp;&nbsp;&nbsp;远离诸相及无相，&nbsp;&nbsp;&nbsp;&nbsp;亦离于空及不空。

&nbsp;&nbsp;&nbsp;&nbsp;彼能悟解无上道，&nbsp;&nbsp;&nbsp;&nbsp;于诸外道非境界，

&nbsp;&nbsp;&nbsp;&nbsp;亦非声闻所能知，&nbsp;&nbsp;&nbsp;&nbsp;又非缘觉之所趣。

&nbsp;&nbsp;&nbsp;&nbsp;心得解脱净无垢，&nbsp;&nbsp;&nbsp;&nbsp;罗汉于法相应者，

&nbsp;&nbsp;&nbsp;&nbsp;及诸一切辟支佛，&nbsp;&nbsp;&nbsp;&nbsp;非彼智慧之境界。

&nbsp;&nbsp;&nbsp;&nbsp;彼句非为相心知，&nbsp;&nbsp;&nbsp;&nbsp;及修少空亦不解，

&nbsp;&nbsp;&nbsp;&nbsp;若有解空说空者，&nbsp;&nbsp;&nbsp;&nbsp;亦说诸法无自性。

&nbsp;&nbsp;&nbsp;&nbsp;彼受佛教无毁訾，&nbsp;&nbsp;&nbsp;&nbsp;是名善修空寂静，

&nbsp;&nbsp;&nbsp;&nbsp;能悟难悟菩提道，&nbsp;&nbsp;&nbsp;&nbsp;世尊于彼真导师。

&nbsp;&nbsp;&nbsp;&nbsp;赞佛二足最尊已，&nbsp;&nbsp;&nbsp;&nbsp;所获无量诸功德，

&nbsp;&nbsp;&nbsp;&nbsp;回施一切诸群生，&nbsp;&nbsp;&nbsp;&nbsp;成佛觉悟未觉者。”

尔时，世尊知彼八十那由他他化自在天，及以天王等得深信已，欲令大众增益善根，故现微笑。尔时，慧命马胜以偈问曰：

&nbsp;&nbsp;&nbsp;&nbsp;“二足世尊现微笑，&nbsp;&nbsp;&nbsp;&nbsp;以知他化深信故，

&nbsp;&nbsp;&nbsp;&nbsp;未曾演说笑因缘，&nbsp;&nbsp;&nbsp;&nbsp;唯愿如来为解释。

&nbsp;&nbsp;&nbsp;&nbsp;大圣今者非无因，&nbsp;&nbsp;&nbsp;&nbsp;现是希有微笑相，

&nbsp;&nbsp;&nbsp;&nbsp;愿佛开显因缘义，&nbsp;&nbsp;&nbsp;&nbsp;灭除大众诸疑惑。

&nbsp;&nbsp;&nbsp;&nbsp;由见世尊微笑故，&nbsp;&nbsp;&nbsp;&nbsp;今此众会悉怀疑，

&nbsp;&nbsp;&nbsp;&nbsp;怜愍一切世间者，&nbsp;&nbsp;&nbsp;&nbsp;唯愿敷演分别说。

&nbsp;&nbsp;&nbsp;&nbsp;此众咸皆背生死，&nbsp;&nbsp;&nbsp;&nbsp;合掌恭敬求涅槃，

&nbsp;&nbsp;&nbsp;&nbsp;斯等靡不怀犹豫，&nbsp;&nbsp;&nbsp;&nbsp;无碍说者愿断除。

&nbsp;&nbsp;&nbsp;&nbsp;悉皆正信善逝法，&nbsp;&nbsp;&nbsp;&nbsp;心得开解离取著，

&nbsp;&nbsp;&nbsp;&nbsp;咸有净信尊重心，&nbsp;&nbsp;&nbsp;&nbsp;善哉牟尼愿解说。

&nbsp;&nbsp;&nbsp;&nbsp;勇猛精进于佛法，&nbsp;&nbsp;&nbsp;&nbsp;远离疑网登圣路，

&nbsp;&nbsp;&nbsp;&nbsp;一切诸佛游此道，&nbsp;&nbsp;&nbsp;&nbsp;是故愿除大众疑。”

尔时，世尊以偈答慧命马胜曰：

&nbsp;&nbsp;&nbsp;&nbsp;“汝为怜愍大众故，&nbsp;&nbsp;&nbsp;&nbsp;以偈问我正是时，

&nbsp;&nbsp;&nbsp;&nbsp;具足辩才有巧便，&nbsp;&nbsp;&nbsp;&nbsp;乃能问此微笑义。

&nbsp;&nbsp;&nbsp;&nbsp;以问如来现笑故，&nbsp;&nbsp;&nbsp;&nbsp;必当利益无量众，

&nbsp;&nbsp;&nbsp;&nbsp;是故一切众会等，&nbsp;&nbsp;&nbsp;&nbsp;皆得住于胜菩提。

&nbsp;&nbsp;&nbsp;&nbsp;知彼他化深信已，&nbsp;&nbsp;&nbsp;&nbsp;故我现是微笑光，

&nbsp;&nbsp;&nbsp;&nbsp;一切随顺如来教，&nbsp;&nbsp;&nbsp;&nbsp;为求菩提修妙行。

&nbsp;&nbsp;&nbsp;&nbsp;观察世法离诸相，&nbsp;&nbsp;&nbsp;&nbsp;如见阳焰非真实，

&nbsp;&nbsp;&nbsp;&nbsp;愚者见焰谓是水，&nbsp;&nbsp;&nbsp;&nbsp;欲求菩提勿同彼。

&nbsp;&nbsp;&nbsp;&nbsp;取相贪乐凡夫境，&nbsp;&nbsp;&nbsp;&nbsp;无智常怖于无相，

&nbsp;&nbsp;&nbsp;&nbsp;愚痴执相舍正路，&nbsp;&nbsp;&nbsp;&nbsp;离相能获妙菩提。

&nbsp;&nbsp;&nbsp;&nbsp;妄想思量虚伪法，&nbsp;&nbsp;&nbsp;&nbsp;随所分别即被缚，

&nbsp;&nbsp;&nbsp;&nbsp;智者观相悉皆空，&nbsp;&nbsp;&nbsp;&nbsp;得上寂灭陀罗尼。

&nbsp;&nbsp;&nbsp;&nbsp;执相凡愚住恶心，&nbsp;&nbsp;&nbsp;&nbsp;彼皆无智归六趣，

&nbsp;&nbsp;&nbsp;&nbsp;轮回逼迫受众苦，&nbsp;&nbsp;&nbsp;&nbsp;都由愚痴住相故。

&nbsp;&nbsp;&nbsp;&nbsp;著相众生见诸阴，&nbsp;&nbsp;&nbsp;&nbsp;佛与菩提及菩萨，

&nbsp;&nbsp;&nbsp;&nbsp;智者离相见空已，&nbsp;&nbsp;&nbsp;&nbsp;能得无上大菩提。

&nbsp;&nbsp;&nbsp;&nbsp;住相之类增烦恼，&nbsp;&nbsp;&nbsp;&nbsp;能观无相得除结，

&nbsp;&nbsp;&nbsp;&nbsp;所谓结者即是相，&nbsp;&nbsp;&nbsp;&nbsp;观结无相即断除。

&nbsp;&nbsp;&nbsp;&nbsp;若有分别求道者，&nbsp;&nbsp;&nbsp;&nbsp;分别于道为障碍，

&nbsp;&nbsp;&nbsp;&nbsp;智者虽复行于欲，&nbsp;&nbsp;&nbsp;&nbsp;彼欲即为无相行。

&nbsp;&nbsp;&nbsp;&nbsp;诸法无体不可得，&nbsp;&nbsp;&nbsp;&nbsp;分别诸法说言空，

&nbsp;&nbsp;&nbsp;&nbsp;若离分别得无相，&nbsp;&nbsp;&nbsp;&nbsp;彼即菩提更无余。

&nbsp;&nbsp;&nbsp;&nbsp;闻于善逝说是语，&nbsp;&nbsp;&nbsp;&nbsp;大众除疑得无畏，

&nbsp;&nbsp;&nbsp;&nbsp;顶受牟尼所说法，&nbsp;&nbsp;&nbsp;&nbsp;如智顶戴瞻葡华。

&nbsp;&nbsp;&nbsp;&nbsp;斯诸天众获无畏，&nbsp;&nbsp;&nbsp;&nbsp;于我设供最无上，

&nbsp;&nbsp;&nbsp;&nbsp;亦知诸法佛境界，&nbsp;&nbsp;&nbsp;&nbsp;当作世间大导师。”

### 诸梵天等授记品第十九

尔时，六千万诸梵众天，见诸阿修罗、伽楼罗乃至他化自在天等供养如来，闻授记已，欣喜踊跃，皆得称心。彼于世谛禅，以喜悦为食，亦于佛法中，得智慧明宿植善根故，已曾亲承供养诸佛故，及深信清净故，于甚深法获得法忍。彼诸天等，知诸法无作非无作、非生非不生、非有非不有、非起非不起、非灭非不灭、非依非不依、非清非浊、非憎非爱、非贤非愚、非知非不知、非见非不见、非受非不受、非恻非不恻、非无非非无、非物非非物、非可得非不可得、非去非来、非趣非不趣、非空非不空、非相非不相、非愿非不愿。彼诸梵天，于一切法心无所著，亦无所住，于非用中不作非用想，于非不用中亦不作非不用想，于语言中无语言想，于非语言亦无非语言想，于有作中无其作想，于无作中亦无无作想，于凡夫不作凡夫想，于非凡夫亦不作非凡夫想，于凡夫法不作凡夫法想，于非凡夫法亦不作非凡夫法想，于声闻不作声闻想，于非声闻亦不作非声闻想，于声闻法不作声闻法想，于非声闻法亦不作非声闻法想，于缘觉不作缘觉想，于非缘觉亦不作非缘觉想，于缘觉法不作缘觉法想，于非缘觉法亦不作非缘觉法想，于菩萨不作菩萨想，于非菩萨亦不作非菩萨想，于菩萨法不作菩萨法想，于非菩萨法亦不作非菩萨法想，于佛不作佛想，于非佛亦不作非佛想，于佛法不作佛法想，于非佛法亦不作非佛法想，于涅槃不作涅槃想，于非涅槃亦不作非涅槃想，于生死不作生死想，于非生死亦不作非生死想。如是彼天一切皆悉离诸分别，定心清净。彼等既得清净心故，以寂灭法，说偈赞佛：

&nbsp;&nbsp;&nbsp;&nbsp;“大圣甚深寂灭智，&nbsp;&nbsp;&nbsp;&nbsp;修行寂灭到彼岸，

&nbsp;&nbsp;&nbsp;&nbsp;演说寂灭度众生，&nbsp;&nbsp;&nbsp;&nbsp;亦自常行寂灭法。

&nbsp;&nbsp;&nbsp;&nbsp;菩提寂灭善清净，&nbsp;&nbsp;&nbsp;&nbsp;斯法牟尼之境界，

&nbsp;&nbsp;&nbsp;&nbsp;速得寂灭胜甘露，&nbsp;&nbsp;&nbsp;&nbsp;以是今得尽诸有。

&nbsp;&nbsp;&nbsp;&nbsp;恒说寂灭微妙道，&nbsp;&nbsp;&nbsp;&nbsp;是彼智者所行处，

&nbsp;&nbsp;&nbsp;&nbsp;八正之路灭恼浊，&nbsp;&nbsp;&nbsp;&nbsp;拔济一切诸群生。

&nbsp;&nbsp;&nbsp;&nbsp;善修寂灭证菩提，&nbsp;&nbsp;&nbsp;&nbsp;乃是先佛之所行，

&nbsp;&nbsp;&nbsp;&nbsp;修彼能到安隐城，&nbsp;&nbsp;&nbsp;&nbsp;过去诸佛所证知。

&nbsp;&nbsp;&nbsp;&nbsp;是诸如来修学法，&nbsp;&nbsp;&nbsp;&nbsp;导师如是化世间，

&nbsp;&nbsp;&nbsp;&nbsp;若人能行有学法，&nbsp;&nbsp;&nbsp;&nbsp;获得无学胜菩提。

&nbsp;&nbsp;&nbsp;&nbsp;一心趣向寂灭道，&nbsp;&nbsp;&nbsp;&nbsp;诸根寂静久修习，

&nbsp;&nbsp;&nbsp;&nbsp;当得为佛世间解，&nbsp;&nbsp;&nbsp;&nbsp;那罗延力度群生。

&nbsp;&nbsp;&nbsp;&nbsp;若知寂灭甘露者，&nbsp;&nbsp;&nbsp;&nbsp;能尽一切诸有相，

&nbsp;&nbsp;&nbsp;&nbsp;是为真实如来子，&nbsp;&nbsp;&nbsp;&nbsp;寂灭能除世间畏。

&nbsp;&nbsp;&nbsp;&nbsp;彼等所设供养佛，&nbsp;&nbsp;&nbsp;&nbsp;胜上希有最殊特，

&nbsp;&nbsp;&nbsp;&nbsp;所说寂灭尽烦恼，&nbsp;&nbsp;&nbsp;&nbsp;于诸无相最第一。

&nbsp;&nbsp;&nbsp;&nbsp;世间寂灭离诸相，&nbsp;&nbsp;&nbsp;&nbsp;所谓寂灭即涅槃，

&nbsp;&nbsp;&nbsp;&nbsp;众生轮转受诸苦，&nbsp;&nbsp;&nbsp;&nbsp;远离寂灭取相故。

&nbsp;&nbsp;&nbsp;&nbsp;牟尼诸法不思议，&nbsp;&nbsp;&nbsp;&nbsp;即是菩提一切智，

&nbsp;&nbsp;&nbsp;&nbsp;已度淤泥到彼岸，&nbsp;&nbsp;&nbsp;&nbsp;故佛于此无疑虑。

&nbsp;&nbsp;&nbsp;&nbsp;若有离阴得解脱，&nbsp;&nbsp;&nbsp;&nbsp;于佛大乘不愿乐，

&nbsp;&nbsp;&nbsp;&nbsp;欲求菩提思灭度，&nbsp;&nbsp;&nbsp;&nbsp;于其五阴生怖畏，

&nbsp;&nbsp;&nbsp;&nbsp;离欲净心求涅槃，&nbsp;&nbsp;&nbsp;&nbsp;彼等如是简择智，

&nbsp;&nbsp;&nbsp;&nbsp;于法取相凡夫境，&nbsp;&nbsp;&nbsp;&nbsp;是谓如来之所说，

&nbsp;&nbsp;&nbsp;&nbsp;若取寂灭即是缚，&nbsp;&nbsp;&nbsp;&nbsp;以是不得一切智。

&nbsp;&nbsp;&nbsp;&nbsp;若有于其五阴相，&nbsp;&nbsp;&nbsp;&nbsp;不生存执取著心，

&nbsp;&nbsp;&nbsp;&nbsp;彼能利益释迦法，&nbsp;&nbsp;&nbsp;&nbsp;是名喜乐无相行。

&nbsp;&nbsp;&nbsp;&nbsp;能获无名安隐处，&nbsp;&nbsp;&nbsp;&nbsp;逮得菩提佛境界，

&nbsp;&nbsp;&nbsp;&nbsp;降魔诤论灭烦恼，&nbsp;&nbsp;&nbsp;&nbsp;速得成就一切智。

&nbsp;&nbsp;&nbsp;&nbsp;我等赞叹无上士，&nbsp;&nbsp;&nbsp;&nbsp;所获寂灭诸功德，

&nbsp;&nbsp;&nbsp;&nbsp;唯佛大智能了知，&nbsp;&nbsp;&nbsp;&nbsp;回施众生愿成佛。”

尔时，娑婆世界主大梵天王，知诸梵天赞叹佛已，对佛正立，以实功德而赞颂言：

&nbsp;&nbsp;&nbsp;&nbsp;“法王已知一切法，&nbsp;&nbsp;&nbsp;&nbsp;不实虚诳如空拳，

&nbsp;&nbsp;&nbsp;&nbsp;亦如秋云及电光，&nbsp;&nbsp;&nbsp;&nbsp;是故大圣离取心。

&nbsp;&nbsp;&nbsp;&nbsp;犹如梦中饥饿人，&nbsp;&nbsp;&nbsp;&nbsp;餐食百味甘美膳，

&nbsp;&nbsp;&nbsp;&nbsp;梦人饥食皆不实，&nbsp;&nbsp;&nbsp;&nbsp;如来见法亦如是。

&nbsp;&nbsp;&nbsp;&nbsp;又如梦中焦渴人，&nbsp;&nbsp;&nbsp;&nbsp;得饮清净凉冷水，

&nbsp;&nbsp;&nbsp;&nbsp;梦渴饮水皆虚妄，&nbsp;&nbsp;&nbsp;&nbsp;佛见诸法亦如是。

&nbsp;&nbsp;&nbsp;&nbsp;无作无受无众生，&nbsp;&nbsp;&nbsp;&nbsp;无其作业及得报，

&nbsp;&nbsp;&nbsp;&nbsp;亦无得受果报者，&nbsp;&nbsp;&nbsp;&nbsp;世尊于此无疑虑。

&nbsp;&nbsp;&nbsp;&nbsp;譬如美言得人爱，&nbsp;&nbsp;&nbsp;&nbsp;然彼语言无可最，

&nbsp;&nbsp;&nbsp;&nbsp;亦无言说及听者，&nbsp;&nbsp;&nbsp;&nbsp;大圣了知皆不实。

&nbsp;&nbsp;&nbsp;&nbsp;如闻箜篌美妙音，&nbsp;&nbsp;&nbsp;&nbsp;其声亦无真实性，

&nbsp;&nbsp;&nbsp;&nbsp;世尊如是见诸阴，&nbsp;&nbsp;&nbsp;&nbsp;知阴无体不可得。

&nbsp;&nbsp;&nbsp;&nbsp;犹如摩尼性自净，&nbsp;&nbsp;&nbsp;&nbsp;系之衣上随色变，

&nbsp;&nbsp;&nbsp;&nbsp;诸法自体本清净，&nbsp;&nbsp;&nbsp;&nbsp;虚妄分别增倒染。

&nbsp;&nbsp;&nbsp;&nbsp;譬如无垢鲜白衣，&nbsp;&nbsp;&nbsp;&nbsp;随受染色种种变，

&nbsp;&nbsp;&nbsp;&nbsp;诸法如是性自净，&nbsp;&nbsp;&nbsp;&nbsp;随所分别而染污。

&nbsp;&nbsp;&nbsp;&nbsp;犹如有人闻贝声，&nbsp;&nbsp;&nbsp;&nbsp;寻其贝声从何来，

&nbsp;&nbsp;&nbsp;&nbsp;其声非自非他性，&nbsp;&nbsp;&nbsp;&nbsp;大仙见法亦如是。

&nbsp;&nbsp;&nbsp;&nbsp;如人思美肴膳食，&nbsp;&nbsp;&nbsp;&nbsp;其食众缘所合成，

&nbsp;&nbsp;&nbsp;&nbsp;观食各各无自性，&nbsp;&nbsp;&nbsp;&nbsp;如来见法皆如是。

&nbsp;&nbsp;&nbsp;&nbsp;譬如众缘号为城，&nbsp;&nbsp;&nbsp;&nbsp;推其城体无自性，

&nbsp;&nbsp;&nbsp;&nbsp;如是众缘皆悉空，&nbsp;&nbsp;&nbsp;&nbsp;法王见法亦如斯。

&nbsp;&nbsp;&nbsp;&nbsp;喻若有人击鼓声，&nbsp;&nbsp;&nbsp;&nbsp;虽能令人心欣喜，

&nbsp;&nbsp;&nbsp;&nbsp;声及众缘皆悉空，&nbsp;&nbsp;&nbsp;&nbsp;大圣见法亦如是。

&nbsp;&nbsp;&nbsp;&nbsp;譬如有人打鼓时，&nbsp;&nbsp;&nbsp;&nbsp;其声不从十方来，

&nbsp;&nbsp;&nbsp;&nbsp;声灭亦不向诸方，&nbsp;&nbsp;&nbsp;&nbsp;世尊见法皆如是。

&nbsp;&nbsp;&nbsp;&nbsp;如是彼人击鼓已，&nbsp;&nbsp;&nbsp;&nbsp;其鼓不生憎爱心，

&nbsp;&nbsp;&nbsp;&nbsp;亦不分别众缘性，&nbsp;&nbsp;&nbsp;&nbsp;佛见诸法皆若斯。

&nbsp;&nbsp;&nbsp;&nbsp;又如彼人打妙鼓，&nbsp;&nbsp;&nbsp;&nbsp;声不作心生他喜，

&nbsp;&nbsp;&nbsp;&nbsp;及以众缘皆亦然，&nbsp;&nbsp;&nbsp;&nbsp;导师见法皆如是。

&nbsp;&nbsp;&nbsp;&nbsp;如人击彼妙鼓时，&nbsp;&nbsp;&nbsp;&nbsp;鼓亦不生苦乐想，

&nbsp;&nbsp;&nbsp;&nbsp;亦不观察众缘性，&nbsp;&nbsp;&nbsp;&nbsp;如来见法皆如是。

&nbsp;&nbsp;&nbsp;&nbsp;犹如有人击妙鼓，&nbsp;&nbsp;&nbsp;&nbsp;声不即缘亦不离，

&nbsp;&nbsp;&nbsp;&nbsp;及彼伎缘亦复然，&nbsp;&nbsp;&nbsp;&nbsp;牟尼见法皆如是。”

尔时，世尊知诸梵天大梵王等深心敬信，及以寂灭赞颂佛已，又见大众欲生善根，即便微笑。尔时，慧命马胜以偈问曰：

&nbsp;&nbsp;&nbsp;&nbsp;“既见如来口中出，&nbsp;&nbsp;&nbsp;&nbsp;离垢清净微笑光，

&nbsp;&nbsp;&nbsp;&nbsp;世间天人大众等，&nbsp;&nbsp;&nbsp;&nbsp;一切咸生希有心。

&nbsp;&nbsp;&nbsp;&nbsp;以见世尊微笑故，&nbsp;&nbsp;&nbsp;&nbsp;诸来大众普怀疑，

&nbsp;&nbsp;&nbsp;&nbsp;皆悉瞻仰如来面，&nbsp;&nbsp;&nbsp;&nbsp;殷勤愿乐欲听闻。

&nbsp;&nbsp;&nbsp;&nbsp;愿佛开示笑因缘，&nbsp;&nbsp;&nbsp;&nbsp;荡除大众疑惑心，

&nbsp;&nbsp;&nbsp;&nbsp;最胜牟尼非无因，&nbsp;&nbsp;&nbsp;&nbsp;而现希有微笑相。

&nbsp;&nbsp;&nbsp;&nbsp;诸佛所现微笑光，&nbsp;&nbsp;&nbsp;&nbsp;必为利益诸世间，

&nbsp;&nbsp;&nbsp;&nbsp;今者为谁现此笑？&nbsp;&nbsp;&nbsp;&nbsp;唯愿敷演分别说。

&nbsp;&nbsp;&nbsp;&nbsp;大众得闻必欣喜，&nbsp;&nbsp;&nbsp;&nbsp;由知微笑因缘故，

&nbsp;&nbsp;&nbsp;&nbsp;斯诸大众皆合掌，&nbsp;&nbsp;&nbsp;&nbsp;一心瞻仰乐欲闻。

&nbsp;&nbsp;&nbsp;&nbsp;是故愿佛为解释，&nbsp;&nbsp;&nbsp;&nbsp;必当断灭诸疑惑，

&nbsp;&nbsp;&nbsp;&nbsp;导师为彼诸来众，&nbsp;&nbsp;&nbsp;&nbsp;愿垂演说微笑因。

&nbsp;&nbsp;&nbsp;&nbsp;众会若闻必喜悦，&nbsp;&nbsp;&nbsp;&nbsp;以得洗除疑网故，

&nbsp;&nbsp;&nbsp;&nbsp;众心坚固皆清净，&nbsp;&nbsp;&nbsp;&nbsp;专念希仰如来德。

&nbsp;&nbsp;&nbsp;&nbsp;大众瞻仰世尊颜，&nbsp;&nbsp;&nbsp;&nbsp;犹如睹见初生月，

&nbsp;&nbsp;&nbsp;&nbsp;具八妙声如梵天，&nbsp;&nbsp;&nbsp;&nbsp;一心渴仰愿速闻。

&nbsp;&nbsp;&nbsp;&nbsp;天人众等闻佛说，&nbsp;&nbsp;&nbsp;&nbsp;必得除疑住正法，

&nbsp;&nbsp;&nbsp;&nbsp;梵音演说义相应，&nbsp;&nbsp;&nbsp;&nbsp;得闻甚深出世法。

&nbsp;&nbsp;&nbsp;&nbsp;佛智善巧能悦豫，&nbsp;&nbsp;&nbsp;&nbsp;故令大众增踊跃，

&nbsp;&nbsp;&nbsp;&nbsp;此众心净离疑结，&nbsp;&nbsp;&nbsp;&nbsp;能乐如来一切智。

&nbsp;&nbsp;&nbsp;&nbsp;精进勇猛有力人，&nbsp;&nbsp;&nbsp;&nbsp;乃能志求无上道，

&nbsp;&nbsp;&nbsp;&nbsp;是故导师愍世间，&nbsp;&nbsp;&nbsp;&nbsp;唯愿解说令众喜。

&nbsp;&nbsp;&nbsp;&nbsp;善哉世尊平等心，&nbsp;&nbsp;&nbsp;&nbsp;怜愍一切诸众生，

&nbsp;&nbsp;&nbsp;&nbsp;令诸大众增善根，&nbsp;&nbsp;&nbsp;&nbsp;安心不动求佛智。”

尔时，世尊即以偈答慧命马胜曰：

&nbsp;&nbsp;&nbsp;&nbsp;“怜愍一切诸世间，&nbsp;&nbsp;&nbsp;&nbsp;故我现是微笑光，

&nbsp;&nbsp;&nbsp;&nbsp;汝当谛听说彼因，&nbsp;&nbsp;&nbsp;&nbsp;其义甚深微妙句。

&nbsp;&nbsp;&nbsp;&nbsp;此诸众会若得闻，&nbsp;&nbsp;&nbsp;&nbsp;发勤精进修善业，

&nbsp;&nbsp;&nbsp;&nbsp;当得利益诸众生，&nbsp;&nbsp;&nbsp;&nbsp;于佛妙法起胜行。

&nbsp;&nbsp;&nbsp;&nbsp;斯诸梵众皆欣喜，&nbsp;&nbsp;&nbsp;&nbsp;如来法中悉无疑，

&nbsp;&nbsp;&nbsp;&nbsp;那由他劫久修行，&nbsp;&nbsp;&nbsp;&nbsp;犹如恒河沙劫数。

&nbsp;&nbsp;&nbsp;&nbsp;于诸境界悉不著，&nbsp;&nbsp;&nbsp;&nbsp;心如虚空无障碍，

&nbsp;&nbsp;&nbsp;&nbsp;虽乐常修菩萨行，&nbsp;&nbsp;&nbsp;&nbsp;而不速取菩提证。

&nbsp;&nbsp;&nbsp;&nbsp;此等复于未来世，&nbsp;&nbsp;&nbsp;&nbsp;无量亿劫恒沙数，

&nbsp;&nbsp;&nbsp;&nbsp;天众清净无垢秽，&nbsp;&nbsp;&nbsp;&nbsp;得大势力住世间。

&nbsp;&nbsp;&nbsp;&nbsp;然后当成一切智，&nbsp;&nbsp;&nbsp;&nbsp;为大法王有威力，

&nbsp;&nbsp;&nbsp;&nbsp;具足功德尽诸有，&nbsp;&nbsp;&nbsp;&nbsp;观诸世间悉空寂。

&nbsp;&nbsp;&nbsp;&nbsp;彼佛如本久修行，&nbsp;&nbsp;&nbsp;&nbsp;寿命限量亦如是，

&nbsp;&nbsp;&nbsp;&nbsp;斯诸善逝住世时，&nbsp;&nbsp;&nbsp;&nbsp;能于苦恼度众生。

&nbsp;&nbsp;&nbsp;&nbsp;彼佛国土无伦匹，&nbsp;&nbsp;&nbsp;&nbsp;世界严净甚滋茂，

&nbsp;&nbsp;&nbsp;&nbsp;无量那由劫数中，&nbsp;&nbsp;&nbsp;&nbsp;如来演说不可尽。

&nbsp;&nbsp;&nbsp;&nbsp;彼佛刹土严净事，&nbsp;&nbsp;&nbsp;&nbsp;无量佛说亦不尽，

&nbsp;&nbsp;&nbsp;&nbsp;彼佛同号大智力，&nbsp;&nbsp;&nbsp;&nbsp;国土皆悉名最胜，

&nbsp;&nbsp;&nbsp;&nbsp;为众演说不动法，&nbsp;&nbsp;&nbsp;&nbsp;不可思议无所依。

&nbsp;&nbsp;&nbsp;&nbsp;彼佛世界众生等，&nbsp;&nbsp;&nbsp;&nbsp;咸皆修治诸善根，

&nbsp;&nbsp;&nbsp;&nbsp;无一众生受后有，&nbsp;&nbsp;&nbsp;&nbsp;生死之中重生者。

&nbsp;&nbsp;&nbsp;&nbsp;彼等当时有一苦，&nbsp;&nbsp;&nbsp;&nbsp;于其世间便显现，

&nbsp;&nbsp;&nbsp;&nbsp;唯畏诸行皆无常，&nbsp;&nbsp;&nbsp;&nbsp;令诸众生起厌离。

&nbsp;&nbsp;&nbsp;&nbsp;尔时彼国众生辈，&nbsp;&nbsp;&nbsp;&nbsp;离老病死诸苦相，

&nbsp;&nbsp;&nbsp;&nbsp;一切依于一教法，&nbsp;&nbsp;&nbsp;&nbsp;同厌无常修胜行。

&nbsp;&nbsp;&nbsp;&nbsp;彼诸众生当尔时，&nbsp;&nbsp;&nbsp;&nbsp;耳更不闻余音声，

&nbsp;&nbsp;&nbsp;&nbsp;唯闻不净无常苦，&nbsp;&nbsp;&nbsp;&nbsp;无我寂灭空无相。

&nbsp;&nbsp;&nbsp;&nbsp;甘露涅槃及菩提，&nbsp;&nbsp;&nbsp;&nbsp;安隐清凉无上乐，

&nbsp;&nbsp;&nbsp;&nbsp;斯等如是胜妙音，&nbsp;&nbsp;&nbsp;&nbsp;恒常数数而得闻。

&nbsp;&nbsp;&nbsp;&nbsp;尔时更无余声响，&nbsp;&nbsp;&nbsp;&nbsp;若树若壁及露地，

&nbsp;&nbsp;&nbsp;&nbsp;或复空中及寺庙，&nbsp;&nbsp;&nbsp;&nbsp;但闻如是微妙句。

&nbsp;&nbsp;&nbsp;&nbsp;闻已一切皆得道，&nbsp;&nbsp;&nbsp;&nbsp;便于生死得解脱，

&nbsp;&nbsp;&nbsp;&nbsp;皆是如来神力故，&nbsp;&nbsp;&nbsp;&nbsp;具八功德妙音声。

&nbsp;&nbsp;&nbsp;&nbsp;尔时无有杂毒心，&nbsp;&nbsp;&nbsp;&nbsp;所谓离欲及瞋恚，

&nbsp;&nbsp;&nbsp;&nbsp;亦无愚痴出恶声，&nbsp;&nbsp;&nbsp;&nbsp;粗言逼恼来经耳。

&nbsp;&nbsp;&nbsp;&nbsp;一切厌背于生死，&nbsp;&nbsp;&nbsp;&nbsp;趣向涅槃大正路，

&nbsp;&nbsp;&nbsp;&nbsp;彼土一切悉当空，&nbsp;&nbsp;&nbsp;&nbsp;佛及众生皆灭度。

&nbsp;&nbsp;&nbsp;&nbsp;斯是彼佛大神力，&nbsp;&nbsp;&nbsp;&nbsp;发弘志愿不思议，

&nbsp;&nbsp;&nbsp;&nbsp;曾于过去那由劫，&nbsp;&nbsp;&nbsp;&nbsp;为求菩提修道行。

&nbsp;&nbsp;&nbsp;&nbsp;彼国所有诸众生，&nbsp;&nbsp;&nbsp;&nbsp;一切悉皆当作佛，

&nbsp;&nbsp;&nbsp;&nbsp;此诸梵天发广愿，&nbsp;&nbsp;&nbsp;&nbsp;皆由观察寂灭句。

&nbsp;&nbsp;&nbsp;&nbsp;悉得证知甚深义，&nbsp;&nbsp;&nbsp;&nbsp;解了如来吉祥路，

&nbsp;&nbsp;&nbsp;&nbsp;其所修学皆通达，&nbsp;&nbsp;&nbsp;&nbsp;于诸世间为导师。

&nbsp;&nbsp;&nbsp;&nbsp;彼能观察众生空，&nbsp;&nbsp;&nbsp;&nbsp;不生疲倦懈怠心，

&nbsp;&nbsp;&nbsp;&nbsp;是故巧入诸法性，&nbsp;&nbsp;&nbsp;&nbsp;修集菩萨胜妙行。”

## 大宝积经卷第六十八

### 菩萨见实会第十六之八光音天得授记品第二十

尔时，五十八千万光音诸天，见诸阿修罗、伽楼罗乃至梵天等供养如来，闻授记已，欣喜踊跃，皆得称心，偏袒右肩，右膝著地，向佛合掌，恭敬作礼，白佛言：“世尊，有三昧名照耀一切法，若菩萨摩诃萨学是三昧，一切法中悉得光明，得入菩萨法门。菩萨摩诃萨解了知已，得无边辩、无碍辩、相续辩、种种辩、美妙辩、真善辩、相应辩、解脱辩、微细辩、不共辩、甚深辩，乃至得于如来之辩。世尊，何者名为照耀一切法三昧？菩萨入此诸法门故，念诸觉观，知一切法无觉离觉。是无觉法遍一切处，无有一法能觉察者。何以故？性自离故。若法无性，云何能觉知一切法？无其觉已。入阿字门得上辩才，彼菩萨入阿字门已，得无边辩。阿字无边，阿字非普遍，阿字无作，阿字非有为，阿字非成就，阿字非事，阿字无所依，阿字无动转，阿字非略，阿字非广，阿字非分别，阿字非众事成，阿字不可穿，阿字非色，阿字不可示，阿字不可观，阿字无有能见者，阿字非可思，阿字不定住，阿字非可知，阿字非能知，阿字非可测，阿字不能自示现，阿字亦不能示他，阿字非思议，阿字不去，阿字不来，阿字非近，阿字非远，阿字非言说，阿字亦非可说法，阿字非名，阿字非用，阿字非现前，阿字非覆障，阿字非移转，阿字非可改，阿字非差别，阿字无二，阿字非生，阿字非虚妄，阿字非真实，阿字不可说，阿字非生灭，阿字非清净，阿字亦非可净法，阿字非执持，阿字非摄他，阿字非弃舍，阿字不为他法作，阿字亦不作他法，阿字不生，阿字不灭，阿字不能生他法，亦复不能灭诸法，阿字非生非不生，阿字不与生法作生因，亦复不作不生缘，阿字非依非不依，阿字非假非不假，阿字非却非不却，阿字非许非不许，阿字非可得亦非不可得，阿字非空非不空，阿字非分别非不分别，阿字非相非不相，阿字非愿非不愿。世尊，一切诸法皆如是相，所谓无相；一切诸法皆同一实，所谓无实；皆同一趣，所谓无趣；皆同一入，所谓无入；皆同一假，所谓无假；皆同一用，所谓无用；一切诸法皆同一说，所谓无说。世尊，诸法无起不可得故，诸法非有以无有故，诸法无生以不生故，诸法无灭以不灭故，无为法者无有作故。世尊，一切法皆同一如，当如是知。世尊，是诸不生法，彼法事用云何得知？世尊，譬如有人梦中所作，当知诸法亦复如是。何以故？梦所作事，不生不起亦非有故。梦虽不实，非无假名说有梦作，一切诸法皆亦如是。世尊，譬如响声唯有假名，诸法但假亦复如是。世尊，喻若幻人但是假名，当知诸法亦复如是。世尊，譬如阳焰但假名字，诸法假名亦复如是。世尊，如镜中像但有名用，当知诸法亦复如是。世尊，为悦豫凡愚说有梦事，梦中所作皆非真实；响、幻、焰、影亦复如是，但有假名皆无实作。世尊，我等如是解知如来所说法义。”

尔时，光音诸天以偈赞佛：

&nbsp;&nbsp;&nbsp;&nbsp;“世尊善知此法义，&nbsp;&nbsp;&nbsp;&nbsp;及余种种无边法。

&nbsp;&nbsp;&nbsp;&nbsp;如来所有诸佛子，&nbsp;&nbsp;&nbsp;&nbsp;得父资财常游戏，

&nbsp;&nbsp;&nbsp;&nbsp;世间少智莫能入，&nbsp;&nbsp;&nbsp;&nbsp;由常计著我心故。

&nbsp;&nbsp;&nbsp;&nbsp;十方求我不可得，&nbsp;&nbsp;&nbsp;&nbsp;我体本来性自空，

&nbsp;&nbsp;&nbsp;&nbsp;如空阳焰非实水，&nbsp;&nbsp;&nbsp;&nbsp;愚痴见彼作水想。

&nbsp;&nbsp;&nbsp;&nbsp;都由无智生迷惑，&nbsp;&nbsp;&nbsp;&nbsp;虚妄颠倒计我人，

&nbsp;&nbsp;&nbsp;&nbsp;彼痴愚惑如来教，&nbsp;&nbsp;&nbsp;&nbsp;是故不解深义趣。

&nbsp;&nbsp;&nbsp;&nbsp;凡夫心识如焰水，&nbsp;&nbsp;&nbsp;&nbsp;不能了知诸阴义，

&nbsp;&nbsp;&nbsp;&nbsp;心乐生死著苦箭，&nbsp;&nbsp;&nbsp;&nbsp;诸根駃流所漂溺。

&nbsp;&nbsp;&nbsp;&nbsp;斯等毕竟无自性，&nbsp;&nbsp;&nbsp;&nbsp;为痴覆蔽妄受苦，

&nbsp;&nbsp;&nbsp;&nbsp;彼皆失智心迷乱，&nbsp;&nbsp;&nbsp;&nbsp;于诸苦中生乐想。

&nbsp;&nbsp;&nbsp;&nbsp;心常颠倒顺三毒，&nbsp;&nbsp;&nbsp;&nbsp;是诸烦恼甚可怖，

&nbsp;&nbsp;&nbsp;&nbsp;贪欲瞋恚及愚痴，&nbsp;&nbsp;&nbsp;&nbsp;斯诸结使常随逐。

&nbsp;&nbsp;&nbsp;&nbsp;深乐受故生渴爱，&nbsp;&nbsp;&nbsp;&nbsp;愚痴不识故受苦，

&nbsp;&nbsp;&nbsp;&nbsp;无智随顺诸烦恼，&nbsp;&nbsp;&nbsp;&nbsp;如人痴负怨家行。

&nbsp;&nbsp;&nbsp;&nbsp;闻佛所说空教门，&nbsp;&nbsp;&nbsp;&nbsp;于空反畏失解脱，

&nbsp;&nbsp;&nbsp;&nbsp;譬如怯人执持刀，&nbsp;&nbsp;&nbsp;&nbsp;应得安隐反生畏。

&nbsp;&nbsp;&nbsp;&nbsp;大智世尊所说法，&nbsp;&nbsp;&nbsp;&nbsp;谓是微妙阿字门，

&nbsp;&nbsp;&nbsp;&nbsp;能生真实胜智慧，&nbsp;&nbsp;&nbsp;&nbsp;犹如平地生大树。

&nbsp;&nbsp;&nbsp;&nbsp;降诸魔怨那由众，&nbsp;&nbsp;&nbsp;&nbsp;能悟安隐妙菩提，

&nbsp;&nbsp;&nbsp;&nbsp;以彼八正大船筏，&nbsp;&nbsp;&nbsp;&nbsp;于诸有海度群生。

&nbsp;&nbsp;&nbsp;&nbsp;世尊所有诸佛子，&nbsp;&nbsp;&nbsp;&nbsp;了知如来胜教法，

&nbsp;&nbsp;&nbsp;&nbsp;速灭烦恼诸怨敌，&nbsp;&nbsp;&nbsp;&nbsp;疾证无上大菩提。

&nbsp;&nbsp;&nbsp;&nbsp;既自解脱离毒心，&nbsp;&nbsp;&nbsp;&nbsp;见余毒者施智药，

&nbsp;&nbsp;&nbsp;&nbsp;得到究竟彼岸果，&nbsp;&nbsp;&nbsp;&nbsp;获大安乐无为处。

&nbsp;&nbsp;&nbsp;&nbsp;一切诸法皆悉空，&nbsp;&nbsp;&nbsp;&nbsp;诸余外论妄分别，

&nbsp;&nbsp;&nbsp;&nbsp;明人弃恶就正路，&nbsp;&nbsp;&nbsp;&nbsp;皆由本来久修学。

&nbsp;&nbsp;&nbsp;&nbsp;心无所著即解脱，&nbsp;&nbsp;&nbsp;&nbsp;诸法体性自如是，

&nbsp;&nbsp;&nbsp;&nbsp;彼能如是了知者，&nbsp;&nbsp;&nbsp;&nbsp;成佛大力那罗延。

&nbsp;&nbsp;&nbsp;&nbsp;无有系缚及缚者，&nbsp;&nbsp;&nbsp;&nbsp;诸法性空皆亦无，

&nbsp;&nbsp;&nbsp;&nbsp;真如寂灭及非如，&nbsp;&nbsp;&nbsp;&nbsp;非是垢秽亦非净，

&nbsp;&nbsp;&nbsp;&nbsp;烦恼无相亦无断，&nbsp;&nbsp;&nbsp;&nbsp;以其本来性自空。

&nbsp;&nbsp;&nbsp;&nbsp;如是能知真实法，&nbsp;&nbsp;&nbsp;&nbsp;彼人当得一切智，

&nbsp;&nbsp;&nbsp;&nbsp;自证解脱复度他，&nbsp;&nbsp;&nbsp;&nbsp;此等不生亦不灭。

&nbsp;&nbsp;&nbsp;&nbsp;世间天人皆迷惑，&nbsp;&nbsp;&nbsp;&nbsp;如春禽兽见焰水，

&nbsp;&nbsp;&nbsp;&nbsp;虚妄分别起渴心，&nbsp;&nbsp;&nbsp;&nbsp;想见男女受苦恼。

&nbsp;&nbsp;&nbsp;&nbsp;以业种种生诸趣，&nbsp;&nbsp;&nbsp;&nbsp;由心作故有差别，

&nbsp;&nbsp;&nbsp;&nbsp;造业有报及以受，&nbsp;&nbsp;&nbsp;&nbsp;彼业无有能作者。

&nbsp;&nbsp;&nbsp;&nbsp;我等如是解佛法，&nbsp;&nbsp;&nbsp;&nbsp;是诸如来妙境界，

&nbsp;&nbsp;&nbsp;&nbsp;是故如来心调伏，&nbsp;&nbsp;&nbsp;&nbsp;诸根寂静能忍辱。

&nbsp;&nbsp;&nbsp;&nbsp;世尊如法得供养，&nbsp;&nbsp;&nbsp;&nbsp;清净无垢尽诸秽，

&nbsp;&nbsp;&nbsp;&nbsp;具足众德离闇冥，&nbsp;&nbsp;&nbsp;&nbsp;唯佛能施三界眼。

&nbsp;&nbsp;&nbsp;&nbsp;我今赞佛所获福，&nbsp;&nbsp;&nbsp;&nbsp;唯有出世大导师，

&nbsp;&nbsp;&nbsp;&nbsp;二足世尊功德聚，&nbsp;&nbsp;&nbsp;&nbsp;能知我等所得报。

&nbsp;&nbsp;&nbsp;&nbsp;以此微妙胜善根，&nbsp;&nbsp;&nbsp;&nbsp;回施一切诸群生，

&nbsp;&nbsp;&nbsp;&nbsp;愿彼当于未来世，&nbsp;&nbsp;&nbsp;&nbsp;悉得成就一切智。”

尔时，世尊知光音天深信心已，及知修行辩才具足，欲令大众功德善根当复渐渐胜进增长故，是时如来即现微笑。尔时，慧命马胜即以偈颂，问世尊曰：

&nbsp;&nbsp;&nbsp;&nbsp;“大悲善逝非无因，&nbsp;&nbsp;&nbsp;&nbsp;而现希有微笑相，

&nbsp;&nbsp;&nbsp;&nbsp;能利世间无上士，&nbsp;&nbsp;&nbsp;&nbsp;正觉智慧超群生。

&nbsp;&nbsp;&nbsp;&nbsp;两足世尊功德聚，&nbsp;&nbsp;&nbsp;&nbsp;怜愍众生愿演说，

&nbsp;&nbsp;&nbsp;&nbsp;为谁而现此微笑，&nbsp;&nbsp;&nbsp;&nbsp;殊胜光显于世间？

&nbsp;&nbsp;&nbsp;&nbsp;一切众生若得闻，&nbsp;&nbsp;&nbsp;&nbsp;心意决定大喜悦，

&nbsp;&nbsp;&nbsp;&nbsp;修行善业证佛果，&nbsp;&nbsp;&nbsp;&nbsp;得离生死到涅槃。

&nbsp;&nbsp;&nbsp;&nbsp;斯诸世间天人众，&nbsp;&nbsp;&nbsp;&nbsp;生死苦恼之所逼，

&nbsp;&nbsp;&nbsp;&nbsp;愿度群生于有海，&nbsp;&nbsp;&nbsp;&nbsp;演说八正大船路。

&nbsp;&nbsp;&nbsp;&nbsp;如是得闻大仙说，&nbsp;&nbsp;&nbsp;&nbsp;具八功德最胜道，

&nbsp;&nbsp;&nbsp;&nbsp;世间于是生欣喜，&nbsp;&nbsp;&nbsp;&nbsp;乐修诸善愿成佛。

&nbsp;&nbsp;&nbsp;&nbsp;勇猛精进有大力，&nbsp;&nbsp;&nbsp;&nbsp;内心清净离诸疑，

&nbsp;&nbsp;&nbsp;&nbsp;当传如来所说法，&nbsp;&nbsp;&nbsp;&nbsp;是佛真子顺圣教。

&nbsp;&nbsp;&nbsp;&nbsp;此诸众会无余念，&nbsp;&nbsp;&nbsp;&nbsp;一心瞻仰大瞿昙，

&nbsp;&nbsp;&nbsp;&nbsp;唯愿敷演授记事，&nbsp;&nbsp;&nbsp;&nbsp;令其决断疑惑心。

&nbsp;&nbsp;&nbsp;&nbsp;合掌恭敬正意住，&nbsp;&nbsp;&nbsp;&nbsp;咸皆愿乐欲听闻，

&nbsp;&nbsp;&nbsp;&nbsp;善哉愿说甘露味，&nbsp;&nbsp;&nbsp;&nbsp;诸有渴法当得饮。

&nbsp;&nbsp;&nbsp;&nbsp;是等一切诸会众，&nbsp;&nbsp;&nbsp;&nbsp;心净爱乐胜功德，

&nbsp;&nbsp;&nbsp;&nbsp;瞻仰如来最胜颜，&nbsp;&nbsp;&nbsp;&nbsp;犹如婴儿观母面。

&nbsp;&nbsp;&nbsp;&nbsp;大慧愿授此天记，&nbsp;&nbsp;&nbsp;&nbsp;开现微笑因缘事，

&nbsp;&nbsp;&nbsp;&nbsp;得闻如来授记已，&nbsp;&nbsp;&nbsp;&nbsp;世间当获大利益。

&nbsp;&nbsp;&nbsp;&nbsp;谁于牟尼增善根，&nbsp;&nbsp;&nbsp;&nbsp;及以发愿得满足，

&nbsp;&nbsp;&nbsp;&nbsp;克获微妙功德藏？&nbsp;&nbsp;&nbsp;&nbsp;我今乐闻彼受记。

&nbsp;&nbsp;&nbsp;&nbsp;大众必生欣喜心，&nbsp;&nbsp;&nbsp;&nbsp;闻佛所说授记故，

&nbsp;&nbsp;&nbsp;&nbsp;决定当具念慧力，&nbsp;&nbsp;&nbsp;&nbsp;及得修行三昧定。”

尔时，世尊即以偈答慧命马胜言：

&nbsp;&nbsp;&nbsp;&nbsp;“善哉马胜所问事，&nbsp;&nbsp;&nbsp;&nbsp;辩才应机正是时，

&nbsp;&nbsp;&nbsp;&nbsp;斯即如来神通力，&nbsp;&nbsp;&nbsp;&nbsp;以是汝今生智慧。

&nbsp;&nbsp;&nbsp;&nbsp;为利世间故增辩，&nbsp;&nbsp;&nbsp;&nbsp;是故汝今能致问，

&nbsp;&nbsp;&nbsp;&nbsp;我今为彼说授记，&nbsp;&nbsp;&nbsp;&nbsp;寂静诸根一心听。

&nbsp;&nbsp;&nbsp;&nbsp;此诸胜慧光音天，&nbsp;&nbsp;&nbsp;&nbsp;过去已供无量佛，

&nbsp;&nbsp;&nbsp;&nbsp;见是世间孤无救，&nbsp;&nbsp;&nbsp;&nbsp;发心安住欲作佛。

&nbsp;&nbsp;&nbsp;&nbsp;修治真实微妙行，&nbsp;&nbsp;&nbsp;&nbsp;必定当成一切智，

&nbsp;&nbsp;&nbsp;&nbsp;为求佛道诸众生，&nbsp;&nbsp;&nbsp;&nbsp;如迷失径教正路。

&nbsp;&nbsp;&nbsp;&nbsp;如是得闻世尊教，&nbsp;&nbsp;&nbsp;&nbsp;其声最胜无等等，

&nbsp;&nbsp;&nbsp;&nbsp;乐佛功德智慧人，&nbsp;&nbsp;&nbsp;&nbsp;必得究竟到彼岸。

&nbsp;&nbsp;&nbsp;&nbsp;彼有智力知善恶，&nbsp;&nbsp;&nbsp;&nbsp;决定当获佛菩提，

&nbsp;&nbsp;&nbsp;&nbsp;欣喜已发菩提愿，&nbsp;&nbsp;&nbsp;&nbsp;如妇生男称其心。

&nbsp;&nbsp;&nbsp;&nbsp;此天为求菩提者，&nbsp;&nbsp;&nbsp;&nbsp;示其出世真正路，

&nbsp;&nbsp;&nbsp;&nbsp;于不可说那由劫，&nbsp;&nbsp;&nbsp;&nbsp;修习菩萨胜妙行。

&nbsp;&nbsp;&nbsp;&nbsp;所化众生过众星，&nbsp;&nbsp;&nbsp;&nbsp;安置于佛菩提已，

&nbsp;&nbsp;&nbsp;&nbsp;当来具足世间解，&nbsp;&nbsp;&nbsp;&nbsp;自然成就一切智。

&nbsp;&nbsp;&nbsp;&nbsp;彼等妙土不可说，&nbsp;&nbsp;&nbsp;&nbsp;世界宽广有百亿，

&nbsp;&nbsp;&nbsp;&nbsp;是诸妙刹甚清净，&nbsp;&nbsp;&nbsp;&nbsp;无量种种胜庄严。

&nbsp;&nbsp;&nbsp;&nbsp;彼佛国土诸众生，&nbsp;&nbsp;&nbsp;&nbsp;无三恶趣及八难，

&nbsp;&nbsp;&nbsp;&nbsp;一切皆发菩提心，&nbsp;&nbsp;&nbsp;&nbsp;咸各得住不退转。

&nbsp;&nbsp;&nbsp;&nbsp;彼诸如来国土中，&nbsp;&nbsp;&nbsp;&nbsp;亦复无有小乘法，

&nbsp;&nbsp;&nbsp;&nbsp;众生悉皆求佛道，&nbsp;&nbsp;&nbsp;&nbsp;便得进趣不退地。

&nbsp;&nbsp;&nbsp;&nbsp;是诸刹土众生类，&nbsp;&nbsp;&nbsp;&nbsp;一切寿命悉齐等，

&nbsp;&nbsp;&nbsp;&nbsp;经于十亿恒沙劫，&nbsp;&nbsp;&nbsp;&nbsp;皆由值遇诸佛故。

&nbsp;&nbsp;&nbsp;&nbsp;若教那由刹众生，&nbsp;&nbsp;&nbsp;&nbsp;悉得入于小涅槃，

&nbsp;&nbsp;&nbsp;&nbsp;若复有人化一人，&nbsp;&nbsp;&nbsp;&nbsp;或男或女入大乘。

&nbsp;&nbsp;&nbsp;&nbsp;初福比此功德聚，&nbsp;&nbsp;&nbsp;&nbsp;算数譬喻不能及，

&nbsp;&nbsp;&nbsp;&nbsp;是故若住大乘者，&nbsp;&nbsp;&nbsp;&nbsp;应当转化于余人。

&nbsp;&nbsp;&nbsp;&nbsp;马胜以是因缘故，&nbsp;&nbsp;&nbsp;&nbsp;如来出世甚为难，

&nbsp;&nbsp;&nbsp;&nbsp;犹如优昙极难值，&nbsp;&nbsp;&nbsp;&nbsp;无边大智如是说。

&nbsp;&nbsp;&nbsp;&nbsp;以巧深智善知识，&nbsp;&nbsp;&nbsp;&nbsp;善解方便示正路，

&nbsp;&nbsp;&nbsp;&nbsp;安隐无上胜菩提，&nbsp;&nbsp;&nbsp;&nbsp;若人求者应亲近。

&nbsp;&nbsp;&nbsp;&nbsp;从佛口闻如是语，&nbsp;&nbsp;&nbsp;&nbsp;具足微妙甚深义，

&nbsp;&nbsp;&nbsp;&nbsp;一切大众皆欣喜，&nbsp;&nbsp;&nbsp;&nbsp;踊跃充满称心意。

&nbsp;&nbsp;&nbsp;&nbsp;那由诸天住空中，&nbsp;&nbsp;&nbsp;&nbsp;皆散天衣旋转下，

&nbsp;&nbsp;&nbsp;&nbsp;欣喜赞声满虚空，&nbsp;&nbsp;&nbsp;&nbsp;敬礼无比大神力。

&nbsp;&nbsp;&nbsp;&nbsp;清净妙智度世间，&nbsp;&nbsp;&nbsp;&nbsp;能灭众生烦恼热，

&nbsp;&nbsp;&nbsp;&nbsp;佛说甘露灭三毒，&nbsp;&nbsp;&nbsp;&nbsp;如阿伽陀消众毒。

&nbsp;&nbsp;&nbsp;&nbsp;得闻智慧断诸结，&nbsp;&nbsp;&nbsp;&nbsp;世间迷惑多苦恼，

&nbsp;&nbsp;&nbsp;&nbsp;于其有趣当得脱，&nbsp;&nbsp;&nbsp;&nbsp;从佛得闻胜法故。”

### 遍净天授记品第二十一

尔时，十二那由他遍净诸天等，见诸阿修罗、伽楼罗乃至光音天等，供养如来，闻授记已，欣喜踊跃，皆得称心，自现威力，而白佛言：“世尊，有三昧名超过一切法。菩萨摩诃萨得是三昧已，于诸攀缘及一切事，皆生乐受，不生苦受。假使于其地狱事中，受诸苦恼皆生乐想；或复于其畜生道中，受畜生报亦生乐想；或复饿鬼道中，受饥饿苦亦生乐想；或复于彼阿修罗道中亦生乐想；或复人中所受诸苦，亦起乐想不生苦想。假使截手及以截足、割耳、劓鼻，或复鞭打杖刺入身，或复牢狱系闭，或复倒悬，或复裁割犹如衣帛，或复裹系及以束缚，或复切脍，或复锤捣犹如甘蔗，或复蹉蹋破如芦苇，或复火烧如稣油炷，或复燃身喻若明炬，或与师子虎狼为食，或复酽醋及以辛汁浇灌口鼻，或复蒸煮及以火炙，或与狂象践踏其身，或复挑目，或以鉾槊穿刺高举，假使瞋怒来截其首，如是一切悉生乐想。何以故？由彼菩萨于其长夜修菩萨行时，发如是愿：‘若有众生施我食者，愿彼一切得涅槃乐。若有与我洗浴身体，礼拜奉迎，尊重供养，若有众生骂辱于我，复有人人赞叹于我，若有众生鞭打斫刺夺我身命，愿彼一切得涅槃乐，乃至觉悟无上菩提。’彼菩萨成就如是心，具足如是业，亦复具足如是愿，于一切众生皆起乐想，常能修集无间不断，以是业报故，得一切法乐善取三昧。彼菩萨得此三昧时，不为众魔之所动坏，亦不为魔事之所系缚。当知是菩萨得五种自在。何等为五？一者、寿命自在，二者、生自在，三者、业自在，四者、觉观自在，五者、众具果报自在。彼菩萨摩诃萨，若欲过一生证阿耨多罗三藐三菩提者，以彼三昧力故即便能得；若不乐速证无上菩提，能住无量阿僧祇劫度脱众生。何以故？当知彼菩萨住于大乘，与诸菩萨常为导师，摄受一切诸余菩萨。是大菩萨厌离诸趣为众生故，亦复生于一切趣中，究竟一切菩萨所学，为般若波罗蜜之所摄受，具足一切巧方便力，知诸魔业得法究竟。彼诸菩萨承佛威神，于一切法皆得尽知。”

尔时，遍净诸天即以偈颂，赞世尊曰：

&nbsp;&nbsp;&nbsp;&nbsp;“我等一切遍净天，&nbsp;&nbsp;&nbsp;&nbsp;于诸佛法皆尽知，

&nbsp;&nbsp;&nbsp;&nbsp;头面归敬天人师，&nbsp;&nbsp;&nbsp;&nbsp;诸根寂静知寂灭。

&nbsp;&nbsp;&nbsp;&nbsp;解了诸义智所供，&nbsp;&nbsp;&nbsp;&nbsp;已度生死牟尼尊，

&nbsp;&nbsp;&nbsp;&nbsp;我今赞叹大导师，&nbsp;&nbsp;&nbsp;&nbsp;能善导他非他导。

&nbsp;&nbsp;&nbsp;&nbsp;诸法性相非究竟，&nbsp;&nbsp;&nbsp;&nbsp;亦复无有依住处，

&nbsp;&nbsp;&nbsp;&nbsp;如来善知妄想事，&nbsp;&nbsp;&nbsp;&nbsp;犹如幻师知幻术。

&nbsp;&nbsp;&nbsp;&nbsp;智人解了语言音，&nbsp;&nbsp;&nbsp;&nbsp;喻若深谷诸响声，

&nbsp;&nbsp;&nbsp;&nbsp;世尊如是善知见，&nbsp;&nbsp;&nbsp;&nbsp;一切世间天人等。

&nbsp;&nbsp;&nbsp;&nbsp;无有众生及以命，&nbsp;&nbsp;&nbsp;&nbsp;亦复无人无寿者，

&nbsp;&nbsp;&nbsp;&nbsp;大智观察一切想，&nbsp;&nbsp;&nbsp;&nbsp;了达众想悉归空。

&nbsp;&nbsp;&nbsp;&nbsp;二足世尊慈无等，&nbsp;&nbsp;&nbsp;&nbsp;恒常行慈不暂舍，

&nbsp;&nbsp;&nbsp;&nbsp;一切世间诸天人，&nbsp;&nbsp;&nbsp;&nbsp;不能测知如来智。

&nbsp;&nbsp;&nbsp;&nbsp;导师演说缘众生，&nbsp;&nbsp;&nbsp;&nbsp;所谓慈心是善修，

&nbsp;&nbsp;&nbsp;&nbsp;了知一切诸众生，&nbsp;&nbsp;&nbsp;&nbsp;无有众生及命者。

&nbsp;&nbsp;&nbsp;&nbsp;我等于此无垢浊，&nbsp;&nbsp;&nbsp;&nbsp;其心清净离疑惑，

&nbsp;&nbsp;&nbsp;&nbsp;是故于佛胜智慧，&nbsp;&nbsp;&nbsp;&nbsp;应受供者令供养。

&nbsp;&nbsp;&nbsp;&nbsp;于其十方世界中，&nbsp;&nbsp;&nbsp;&nbsp;求苦毕竟不可得，

&nbsp;&nbsp;&nbsp;&nbsp;如来无上天中天，&nbsp;&nbsp;&nbsp;&nbsp;说于众生起慈心。

&nbsp;&nbsp;&nbsp;&nbsp;斯即是其世尊教，&nbsp;&nbsp;&nbsp;&nbsp;我今得解亦如佛，

&nbsp;&nbsp;&nbsp;&nbsp;是故我于世间解，&nbsp;&nbsp;&nbsp;&nbsp;今得供养应供者。

&nbsp;&nbsp;&nbsp;&nbsp;既无众生亦无苦，&nbsp;&nbsp;&nbsp;&nbsp;是故无有可救度，

&nbsp;&nbsp;&nbsp;&nbsp;已得遣除心忧闷，&nbsp;&nbsp;&nbsp;&nbsp;便获欣喜大踊悦。

&nbsp;&nbsp;&nbsp;&nbsp;如是佛教不思议，&nbsp;&nbsp;&nbsp;&nbsp;我等已得如实知，

&nbsp;&nbsp;&nbsp;&nbsp;是故我今供养佛，&nbsp;&nbsp;&nbsp;&nbsp;愿得如来无上智。

&nbsp;&nbsp;&nbsp;&nbsp;佛于诸趣不见苦，&nbsp;&nbsp;&nbsp;&nbsp;涅槃亦复不可得，

&nbsp;&nbsp;&nbsp;&nbsp;增上弃舍于生死，&nbsp;&nbsp;&nbsp;&nbsp;以此饶益诸世间。

&nbsp;&nbsp;&nbsp;&nbsp;无苦无趣无众生，&nbsp;&nbsp;&nbsp;&nbsp;亦无涅槃而可依，

&nbsp;&nbsp;&nbsp;&nbsp;如是得知佛法已，&nbsp;&nbsp;&nbsp;&nbsp;是故我等今供养。

&nbsp;&nbsp;&nbsp;&nbsp;佛具慈悲及喜舍，&nbsp;&nbsp;&nbsp;&nbsp;转为世间常演说，

&nbsp;&nbsp;&nbsp;&nbsp;而复不见有众生，&nbsp;&nbsp;&nbsp;&nbsp;得住于四无量心。

&nbsp;&nbsp;&nbsp;&nbsp;不见有其放逸者，&nbsp;&nbsp;&nbsp;&nbsp;亦复不见不放逸，

&nbsp;&nbsp;&nbsp;&nbsp;如是知佛教法已，&nbsp;&nbsp;&nbsp;&nbsp;我今供养大导师。

&nbsp;&nbsp;&nbsp;&nbsp;于身离身无上士，&nbsp;&nbsp;&nbsp;&nbsp;观身毕竟不可得，

&nbsp;&nbsp;&nbsp;&nbsp;虽然亦非不有说，&nbsp;&nbsp;&nbsp;&nbsp;而说有念失念者。

&nbsp;&nbsp;&nbsp;&nbsp;善逝常说修学念，&nbsp;&nbsp;&nbsp;&nbsp;所谓观身正念处，

&nbsp;&nbsp;&nbsp;&nbsp;我等如是知佛法，&nbsp;&nbsp;&nbsp;&nbsp;今得供养救度者。

&nbsp;&nbsp;&nbsp;&nbsp;世尊观受不可得，&nbsp;&nbsp;&nbsp;&nbsp;以受无有体性故，

&nbsp;&nbsp;&nbsp;&nbsp;亦复观察于受者，&nbsp;&nbsp;&nbsp;&nbsp;毕竟无其真实性。

&nbsp;&nbsp;&nbsp;&nbsp;又复观彼修念者，&nbsp;&nbsp;&nbsp;&nbsp;究竟亦复不可得，

&nbsp;&nbsp;&nbsp;&nbsp;我等如是知佛性，&nbsp;&nbsp;&nbsp;&nbsp;今得供养天人师。

&nbsp;&nbsp;&nbsp;&nbsp;观心及以心数法，&nbsp;&nbsp;&nbsp;&nbsp;毕竟无体不可得，

&nbsp;&nbsp;&nbsp;&nbsp;亦复不见有修念，&nbsp;&nbsp;&nbsp;&nbsp;及以正住念处者。

&nbsp;&nbsp;&nbsp;&nbsp;佛说念与心和合，&nbsp;&nbsp;&nbsp;&nbsp;乐求解脱应修学，

&nbsp;&nbsp;&nbsp;&nbsp;我等如是知佛教，&nbsp;&nbsp;&nbsp;&nbsp;今得供养正遍知。

&nbsp;&nbsp;&nbsp;&nbsp;如来不见有诸法，&nbsp;&nbsp;&nbsp;&nbsp;亦复不见修法者，

&nbsp;&nbsp;&nbsp;&nbsp;大圣所说修习念，&nbsp;&nbsp;&nbsp;&nbsp;彼念亦复性自空。

&nbsp;&nbsp;&nbsp;&nbsp;复说念与法和合，&nbsp;&nbsp;&nbsp;&nbsp;欲求解脱应当修，

&nbsp;&nbsp;&nbsp;&nbsp;我等如是知佛法，&nbsp;&nbsp;&nbsp;&nbsp;今得供养一切智。

&nbsp;&nbsp;&nbsp;&nbsp;念处一尚不可得，&nbsp;&nbsp;&nbsp;&nbsp;何况而复有三四？

&nbsp;&nbsp;&nbsp;&nbsp;所谓于彼念住处，&nbsp;&nbsp;&nbsp;&nbsp;彼诸念处皆悉无。

&nbsp;&nbsp;&nbsp;&nbsp;是故真求不可得，&nbsp;&nbsp;&nbsp;&nbsp;毕竟无受苦乐者，

&nbsp;&nbsp;&nbsp;&nbsp;我等如是知圣教，&nbsp;&nbsp;&nbsp;&nbsp;今得供养佛世尊。

&nbsp;&nbsp;&nbsp;&nbsp;牟尼所说四正勤，&nbsp;&nbsp;&nbsp;&nbsp;若有比丘专修习，

&nbsp;&nbsp;&nbsp;&nbsp;斯即能为解脱路，&nbsp;&nbsp;&nbsp;&nbsp;当得出于生死海。

&nbsp;&nbsp;&nbsp;&nbsp;而无解脱无缚者，&nbsp;&nbsp;&nbsp;&nbsp;无佛无教及菩提，

&nbsp;&nbsp;&nbsp;&nbsp;然复不坏假名用，&nbsp;&nbsp;&nbsp;&nbsp;是故我今供大圣。

&nbsp;&nbsp;&nbsp;&nbsp;佛说四种如意足，&nbsp;&nbsp;&nbsp;&nbsp;胜妙安隐解脱道，

&nbsp;&nbsp;&nbsp;&nbsp;寂静诸根众生辈，&nbsp;&nbsp;&nbsp;&nbsp;修行此道得涅槃。

&nbsp;&nbsp;&nbsp;&nbsp;如意及足修行者，&nbsp;&nbsp;&nbsp;&nbsp;真实观察不可得，

&nbsp;&nbsp;&nbsp;&nbsp;而非断绝示有作，&nbsp;&nbsp;&nbsp;&nbsp;智慧境界不可见。

&nbsp;&nbsp;&nbsp;&nbsp;如是世尊教法中，&nbsp;&nbsp;&nbsp;&nbsp;我等于此皆悉知，

&nbsp;&nbsp;&nbsp;&nbsp;其心清净无垢秽，&nbsp;&nbsp;&nbsp;&nbsp;皆得远离诸疑惑。

&nbsp;&nbsp;&nbsp;&nbsp;以斯即为上供养，&nbsp;&nbsp;&nbsp;&nbsp;供养堪受胜供者，

&nbsp;&nbsp;&nbsp;&nbsp;是故妙智无伦匹，&nbsp;&nbsp;&nbsp;&nbsp;我今悉得修供养。

&nbsp;&nbsp;&nbsp;&nbsp;世间解者说五根，&nbsp;&nbsp;&nbsp;&nbsp;出世能趣解脱道，

&nbsp;&nbsp;&nbsp;&nbsp;慎莫放逸常勤修，&nbsp;&nbsp;&nbsp;&nbsp;是为趣向涅槃路。

&nbsp;&nbsp;&nbsp;&nbsp;无根及以修根者，&nbsp;&nbsp;&nbsp;&nbsp;亦无解脱及脱者，

&nbsp;&nbsp;&nbsp;&nbsp;我等于此悉无疑，&nbsp;&nbsp;&nbsp;&nbsp;是故今得供养佛。

&nbsp;&nbsp;&nbsp;&nbsp;导师所说五种力，&nbsp;&nbsp;&nbsp;&nbsp;非邪能趣涅槃城，

&nbsp;&nbsp;&nbsp;&nbsp;此能尽灭烦恼缚，&nbsp;&nbsp;&nbsp;&nbsp;令诸缚者得解脱。

&nbsp;&nbsp;&nbsp;&nbsp;彼诸力体性自空，&nbsp;&nbsp;&nbsp;&nbsp;烦恼及佛皆亦无，

&nbsp;&nbsp;&nbsp;&nbsp;我等于此无疑虑，&nbsp;&nbsp;&nbsp;&nbsp;是故今得供如来。

&nbsp;&nbsp;&nbsp;&nbsp;大仙所说七种善，&nbsp;&nbsp;&nbsp;&nbsp;菩提分法最胜道，

&nbsp;&nbsp;&nbsp;&nbsp;能解一切众生缚，&nbsp;&nbsp;&nbsp;&nbsp;趣向涅槃大正路。

&nbsp;&nbsp;&nbsp;&nbsp;无有系缚及解脱，&nbsp;&nbsp;&nbsp;&nbsp;亦无受缚得脱者，

&nbsp;&nbsp;&nbsp;&nbsp;我等于斯无疑惑，&nbsp;&nbsp;&nbsp;&nbsp;是故今得供养佛。

&nbsp;&nbsp;&nbsp;&nbsp;世尊说此八正路，&nbsp;&nbsp;&nbsp;&nbsp;显示一切诸群生，

&nbsp;&nbsp;&nbsp;&nbsp;是诸烦恼苦之本，&nbsp;&nbsp;&nbsp;&nbsp;修学圣道能断除。

&nbsp;&nbsp;&nbsp;&nbsp;斯等二法离对治，&nbsp;&nbsp;&nbsp;&nbsp;所谓圣路及烦恼，

&nbsp;&nbsp;&nbsp;&nbsp;诸天于此悉无疑，&nbsp;&nbsp;&nbsp;&nbsp;故今供养应供者。

&nbsp;&nbsp;&nbsp;&nbsp;修奢摩他及舍那，&nbsp;&nbsp;&nbsp;&nbsp;斯道能尽诸苦边，

&nbsp;&nbsp;&nbsp;&nbsp;令受诸苦习气垢，&nbsp;&nbsp;&nbsp;&nbsp;世尊旷劫已荡除。

&nbsp;&nbsp;&nbsp;&nbsp;奢摩他及舍那果，&nbsp;&nbsp;&nbsp;&nbsp;是等一切皆悉空，

&nbsp;&nbsp;&nbsp;&nbsp;天众于此离疑网，&nbsp;&nbsp;&nbsp;&nbsp;是故我等今供养。

&nbsp;&nbsp;&nbsp;&nbsp;佛说不净治贪欲，&nbsp;&nbsp;&nbsp;&nbsp;慈心对治于瞋恚，

&nbsp;&nbsp;&nbsp;&nbsp;毗婆舍那痴对治，&nbsp;&nbsp;&nbsp;&nbsp;如来显示诸众生。

&nbsp;&nbsp;&nbsp;&nbsp;斯皆无作无暂停，&nbsp;&nbsp;&nbsp;&nbsp;是故无垢亦无净，

&nbsp;&nbsp;&nbsp;&nbsp;我等于是悉无疑，&nbsp;&nbsp;&nbsp;&nbsp;常乐供养大导师。

&nbsp;&nbsp;&nbsp;&nbsp;如来所说十不善，&nbsp;&nbsp;&nbsp;&nbsp;斯等名之为业道，

&nbsp;&nbsp;&nbsp;&nbsp;杀生偷盗及邪淫，&nbsp;&nbsp;&nbsp;&nbsp;妄语两舌与恶口，

&nbsp;&nbsp;&nbsp;&nbsp;绮语贪欲及瞋恚，&nbsp;&nbsp;&nbsp;&nbsp;最后第十名邪见，

&nbsp;&nbsp;&nbsp;&nbsp;佛说此等为不善，&nbsp;&nbsp;&nbsp;&nbsp;是诸众生恶业道。

&nbsp;&nbsp;&nbsp;&nbsp;既无众生亦无害，&nbsp;&nbsp;&nbsp;&nbsp;自余九业亦如是，

&nbsp;&nbsp;&nbsp;&nbsp;无有对治诸善恶，&nbsp;&nbsp;&nbsp;&nbsp;以彼自性空寂故。

&nbsp;&nbsp;&nbsp;&nbsp;然复非无十力教，&nbsp;&nbsp;&nbsp;&nbsp;以其不坏法体性，

&nbsp;&nbsp;&nbsp;&nbsp;我于佛慧亦不疑，&nbsp;&nbsp;&nbsp;&nbsp;是故今供无上智。

&nbsp;&nbsp;&nbsp;&nbsp;若有修此如来法，&nbsp;&nbsp;&nbsp;&nbsp;是人即为真佛子，

&nbsp;&nbsp;&nbsp;&nbsp;彼人处处皆受乐，&nbsp;&nbsp;&nbsp;&nbsp;恒常远离诸苦恼。

&nbsp;&nbsp;&nbsp;&nbsp;如是善逝胜智慧，&nbsp;&nbsp;&nbsp;&nbsp;安隐引导诸群生，

&nbsp;&nbsp;&nbsp;&nbsp;我等于此离疑心，&nbsp;&nbsp;&nbsp;&nbsp;今悉供养应供者。”

尔时，遍净诸天偈赞佛已，咸皆默然，却住一面。尔时，世尊见彼天众默然而住，及知彼天深信心已而现微笑。尔时，慧命马胜以偈问曰：

&nbsp;&nbsp;&nbsp;&nbsp;“今佛世尊最胜智，&nbsp;&nbsp;&nbsp;&nbsp;为利世间现微笑，

&nbsp;&nbsp;&nbsp;&nbsp;十力世雄超一切，&nbsp;&nbsp;&nbsp;&nbsp;而能化伏诸大众。

&nbsp;&nbsp;&nbsp;&nbsp;善解诸法大导师，&nbsp;&nbsp;&nbsp;&nbsp;所现微笑非无因，

&nbsp;&nbsp;&nbsp;&nbsp;心无所乏世间解，&nbsp;&nbsp;&nbsp;&nbsp;唯愿解说微笑义。

&nbsp;&nbsp;&nbsp;&nbsp;此诸大众皆一心，&nbsp;&nbsp;&nbsp;&nbsp;无其乱想住正念，

&nbsp;&nbsp;&nbsp;&nbsp;喜心瞻仰功德山，&nbsp;&nbsp;&nbsp;&nbsp;唯乐听闻恭敬住。

&nbsp;&nbsp;&nbsp;&nbsp;于佛自在大论师，&nbsp;&nbsp;&nbsp;&nbsp;若得闻说必欣喜，

&nbsp;&nbsp;&nbsp;&nbsp;善解诸法决定智，&nbsp;&nbsp;&nbsp;&nbsp;当得作佛导群生。

&nbsp;&nbsp;&nbsp;&nbsp;若人于佛生净信，&nbsp;&nbsp;&nbsp;&nbsp;必成大智世间最，

&nbsp;&nbsp;&nbsp;&nbsp;测知微妙甘露句，&nbsp;&nbsp;&nbsp;&nbsp;是人能观于十方。

&nbsp;&nbsp;&nbsp;&nbsp;谁于未来世劫中，&nbsp;&nbsp;&nbsp;&nbsp;当得作佛愍世间，

&nbsp;&nbsp;&nbsp;&nbsp;微妙言辞大导师？&nbsp;&nbsp;&nbsp;&nbsp;唯愿说彼令众喜。

&nbsp;&nbsp;&nbsp;&nbsp;若于圣雄沙门所，&nbsp;&nbsp;&nbsp;&nbsp;生其敬信尊重心，

&nbsp;&nbsp;&nbsp;&nbsp;亦住正法生信慧，&nbsp;&nbsp;&nbsp;&nbsp;一切诸魔不能动。

&nbsp;&nbsp;&nbsp;&nbsp;若能生信得决定，&nbsp;&nbsp;&nbsp;&nbsp;即是佛子从心生，

&nbsp;&nbsp;&nbsp;&nbsp;唯愿世尊演说彼，&nbsp;&nbsp;&nbsp;&nbsp;以是大众得除疑。

&nbsp;&nbsp;&nbsp;&nbsp;若有于其众生所，&nbsp;&nbsp;&nbsp;&nbsp;慈心普覆遍世间，

&nbsp;&nbsp;&nbsp;&nbsp;智慧坚固当成佛，&nbsp;&nbsp;&nbsp;&nbsp;便得安住一切智。

&nbsp;&nbsp;&nbsp;&nbsp;百福庄严无上士，&nbsp;&nbsp;&nbsp;&nbsp;唯愿开演除疑网，

&nbsp;&nbsp;&nbsp;&nbsp;谁欲受持世尊法，&nbsp;&nbsp;&nbsp;&nbsp;如来为其现微笑？

&nbsp;&nbsp;&nbsp;&nbsp;愿得闻佛善巧说，&nbsp;&nbsp;&nbsp;&nbsp;具八功德微妙音，

&nbsp;&nbsp;&nbsp;&nbsp;先自得趣于善道，&nbsp;&nbsp;&nbsp;&nbsp;后能引导诸群生。

&nbsp;&nbsp;&nbsp;&nbsp;如是善逝微妙法，&nbsp;&nbsp;&nbsp;&nbsp;佛子得住于彼中，

&nbsp;&nbsp;&nbsp;&nbsp;世尊佛种不断绝，&nbsp;&nbsp;&nbsp;&nbsp;必得久住于世间。”

尔时，世尊即以偈答慧命马胜言：

&nbsp;&nbsp;&nbsp;&nbsp;“马胜汝今问笑光，&nbsp;&nbsp;&nbsp;&nbsp;我为利益诸世间，

&nbsp;&nbsp;&nbsp;&nbsp;汝获福德称其心，&nbsp;&nbsp;&nbsp;&nbsp;斯福无量不可尽。

&nbsp;&nbsp;&nbsp;&nbsp;妙士乃能应时问，&nbsp;&nbsp;&nbsp;&nbsp;以是大利诸众生，

&nbsp;&nbsp;&nbsp;&nbsp;汝及一切大众等，&nbsp;&nbsp;&nbsp;&nbsp;欣喜一心听我说。

&nbsp;&nbsp;&nbsp;&nbsp;斯等遍净诸天众，&nbsp;&nbsp;&nbsp;&nbsp;于我法中悉无疑，

&nbsp;&nbsp;&nbsp;&nbsp;一切欣喜净信心，&nbsp;&nbsp;&nbsp;&nbsp;以偈赞颂我功德。

&nbsp;&nbsp;&nbsp;&nbsp;此天曾于过去世，&nbsp;&nbsp;&nbsp;&nbsp;供养千亿那由佛，

&nbsp;&nbsp;&nbsp;&nbsp;亦于彼佛问斯义，&nbsp;&nbsp;&nbsp;&nbsp;一切法中得无疑。

&nbsp;&nbsp;&nbsp;&nbsp;由彼往昔因缘故，&nbsp;&nbsp;&nbsp;&nbsp;今以偈颂赞叹我，

&nbsp;&nbsp;&nbsp;&nbsp;亦复净心当赞叹，&nbsp;&nbsp;&nbsp;&nbsp;贤劫一切诸如来。

&nbsp;&nbsp;&nbsp;&nbsp;当于优波罗劫中，&nbsp;&nbsp;&nbsp;&nbsp;成佛大力那罗延，

&nbsp;&nbsp;&nbsp;&nbsp;教化不思那由众，&nbsp;&nbsp;&nbsp;&nbsp;引导入于涅槃城。

&nbsp;&nbsp;&nbsp;&nbsp;彼诸大仙成佛时，&nbsp;&nbsp;&nbsp;&nbsp;所得名称甚微妙，

&nbsp;&nbsp;&nbsp;&nbsp;我今为汝说彼佛，&nbsp;&nbsp;&nbsp;&nbsp;一心寂静善谛听。

&nbsp;&nbsp;&nbsp;&nbsp;同其劫中悉作佛，&nbsp;&nbsp;&nbsp;&nbsp;号曰法幢等正觉，

&nbsp;&nbsp;&nbsp;&nbsp;咸皆救度不思议，&nbsp;&nbsp;&nbsp;&nbsp;那由他众入涅槃。

&nbsp;&nbsp;&nbsp;&nbsp;彼诸如来灭度已，&nbsp;&nbsp;&nbsp;&nbsp;焚身广布诸舍利，

&nbsp;&nbsp;&nbsp;&nbsp;以此舍利皆起塔，&nbsp;&nbsp;&nbsp;&nbsp;遍满佛刹如散华。

&nbsp;&nbsp;&nbsp;&nbsp;尔时一切佛舍利，&nbsp;&nbsp;&nbsp;&nbsp;各各皆悉广流布，

&nbsp;&nbsp;&nbsp;&nbsp;彼佛一一涅槃后，&nbsp;&nbsp;&nbsp;&nbsp;咸皆饶益于世间。

&nbsp;&nbsp;&nbsp;&nbsp;不思那由众生辈，&nbsp;&nbsp;&nbsp;&nbsp;供养彼佛舍利已，

&nbsp;&nbsp;&nbsp;&nbsp;当得甘露妙涅槃，&nbsp;&nbsp;&nbsp;&nbsp;三世诸佛之所赞。

&nbsp;&nbsp;&nbsp;&nbsp;若有称彼诸佛名，&nbsp;&nbsp;&nbsp;&nbsp;所获微妙胜善根，

&nbsp;&nbsp;&nbsp;&nbsp;当得成就有学道，&nbsp;&nbsp;&nbsp;&nbsp;值佛转获殊胜果。

&nbsp;&nbsp;&nbsp;&nbsp;犹如无量难思众，&nbsp;&nbsp;&nbsp;&nbsp;皆于我所种善根，

&nbsp;&nbsp;&nbsp;&nbsp;欣喜信乐清净心，&nbsp;&nbsp;&nbsp;&nbsp;当得值遇弥勒佛。

&nbsp;&nbsp;&nbsp;&nbsp;如是彼佛声闻众，&nbsp;&nbsp;&nbsp;&nbsp;从佛复至诸佛所，

&nbsp;&nbsp;&nbsp;&nbsp;常得值佛入众会，&nbsp;&nbsp;&nbsp;&nbsp;皆由供养彼舍利。”

&nbsp;&nbsp;&nbsp;&nbsp;得闻如斯佛语已，&nbsp;&nbsp;&nbsp;&nbsp;一切大众生希有，

&nbsp;&nbsp;&nbsp;&nbsp;胜妙功德有威神，&nbsp;&nbsp;&nbsp;&nbsp;遍净诸天清信士。

&nbsp;&nbsp;&nbsp;&nbsp;及诸大众普欣喜，&nbsp;&nbsp;&nbsp;&nbsp;悉皆流注向菩提，

&nbsp;&nbsp;&nbsp;&nbsp;得知如来大势力，&nbsp;&nbsp;&nbsp;&nbsp;咸各顶礼世尊足。

## 大宝积经卷第六十九

### 菩萨见实会第十六之九广果天授记品第二十二

尔时，八亿广果诸天，见诸阿修罗、伽楼罗、龙及龙女、鸠槃茶、乾闼婆、夜叉、紧那罗、摩睺罗伽、诃罗伽阇天、四天王天、三十三天、夜摩天、兜率陀天、化乐天、他化自在天、梵摩天、光音天、遍净天等，供养如来，闻授记已，欣喜踊跃，皆得称心；入一一法门，从一一法门见无量法门，于一切法门得无量辩、不断辩、相应辩、解脱辩、无著辩、无碍辩、微细辩、甚深辩、种种辩、美妙辩、相续辩；于诸辩才皆悉知已，于如来所敬信尊重，而作是言：“世尊，有陀罗尼名无量门，若有菩萨修集是陀罗尼者，当知得彼不断辩等，于一切境界中心不迷惑，是诸境界无有一法非陀罗尼。是菩萨摩诃萨得是陀罗尼时，于诸法中悉得陀罗尼解辩才无碍。若菩萨住是无量法门陀罗尼时，于五阴入、十二入，入十八界，入于诸根，入四谛，入十二因缘，入于众生入及非众生，入于有入非有，入于取相入非取相，入于依入非依，入于空入于我，入于相入非相，入于愿入非愿，入于有为入无为，入如是一切处，得不坏辩才。是菩萨于阴入中得陀罗尼，所谓色阴者即非成就。何以故？无有少色法得成就者。何以故？地地界性非成就。如是水、火、风界性亦非成就。何以故？地性离故。若法无体性，是名非成就；如是水、火、风性自离故，以法无体性，是故非成就。如是色非成就，以非成就故，不可说名过去、现在及以未来。何以故？色非有法故，是故不可得。若色不生者即是不灭，以不生灭故，即不可说。复有如是说，所有过去色、现在未来色，此等和合名为色阴，其色体性亦不可得，何有过去、现在、未来？是故色阴非是可说。受、想、行、识亦复如是。是故阴入即是陀罗尼入，以陀罗尼入故，阴不可得；以阴不可得故，陀罗尼亦不可得；以陀罗尼入不可得，唯是但名，但用，但假，但是世俗，但是言说，但是施设，非阴、非色，亦非色入，亦非陀罗尼体性可得。何以故？所谓阴等非是作法，以非作法故，无有积聚；以积聚故，得名为阴。譬如世间多物积聚，假名城屋、舍宅、殿堂、重阁、楼阙、窗牖、栏楯、城壁、女墙、却敌、寮孔，周回具足名之为城。彼色性即不可得，无有积聚；以无积聚故，即便无色，亦无色阴。受、想、行、识亦复如是，性不可得，无有积聚；以无积聚故，即便无识亦无识阴，彼诸阴入应如是知。彼眼入者是谁入？谓苦入。何者是眼？谓清净四大所造色名为眼。何等是四大？谓清净地界、水火风界。彼净地界性自离故，以法体不可得，彼即非成就。如是清净水、火、风界体性自离，以法体不可得，彼即非成就。如是眼入非成就，是故不可说言过去、现在、未来。何以故？眼入非物，以非物故不生不灭，若不生灭者即是不可说。如是眼不生灭，入亦不生灭；以不生灭故，即是不可说，应当如是知，唯是但名，但用，但假，但是世俗，但是言说，彼名名体亦离自性。何以故？无有一法得名为眼，名为入，名为苦；以名不可得，是故眼入亦不可得；以眼不可得即是陀罗尼入，是陀罗尼入亦不可得。何以故？性自离故，但名，但用，但假施设、世俗言说，如是以眼入入得陀罗尼，得陀罗尼已便得辩才。当知耳鼻舌身意、色声香味触法亦皆如是。于彼界入得陀罗尼眼，眼体不可得，界体不可得。何以故？眼离眼性故，界离界性故，以法体不可得，彼即非物，以非物故即非成就，非成就者不生不灭；以不生灭故，彼即非过去、非现在、非未来，但名，但用，但假，但世俗，但言说，但施设。彼名离名自性，乃至施设亦离施设自性。若法无自性不可得者，即是非物，以非物故即非成就，非成就者即非生灭；以不生灭故，彼即非过去、非现在、非未来。若于三世所不摄者，彼名即非相，亦非想，非用非假，非有为非可说，非来非去，非可为他说非可显示，非可知非可识，非黑非白，非窟宅离窟宅故，非至非可至故，非得非可得故，非证非可证故，非凡夫亦非凡夫地，非声闻亦非声闻地，非缘觉亦非缘觉地，非菩萨亦非菩萨地，非佛亦非佛地，非地亦非非地，此即是真如不异如非非如，寂灭无相但用但假。谓如来者，但世俗故说名如来，非第一义有如来也。何以故？彼法不可得故无如来。于彼界入，应当入如是眼耳鼻舌身意界、法界、意识界。如是一切余界亦应知，应当如是广入法界。

“世尊，彼法界说言阴时，而不坏彼法界本性；说言入时说言界时，说言四谛时，说言十二因缘时，亦不坏本法界体性。彼法界随所说处，一切诸法建立名字，皆不坏彼法界体性。世尊，譬如地界随其所在作异名字，而不坏彼本地界性。世尊，如是法界随其所在作异名字，亦复不坏法界本性。如是水、火、风界亦复如是。世尊，譬如虚空随其所在差别异用，而不坏彼虚空体性。世尊，如是法界随其所在差别名用，而不坏彼法界体性。世尊，入诸根时即是入法界。言诸根者，所谓眼根、耳根、鼻根、舌根、身根、意根、男根、女根、命根、乐根、苦根、喜根、忧根、舍根、信根、精进根、念根、定根、慧根、未知欲知根、知根、知己根。彼眼眼体不可得根，根体不可得。何以故？是眼离眼自性故。以法无体性，彼即非物，以非物故即非成就，非成就者彼即不生，若不生者即是不灭；以不生灭故，不可说言彼是过去、现在、未来；若于三世中不生灭者，彼即非眼亦非眼根，云何有用？应如是知。世尊，譬如空拳虚诳无物，但有名字乃至言说，于第一义中空拳亦无如是眼及眼根。犹如空拳虚妄非实而现虚相诳惑凡夫，但有名字乃至言说，于第一义眼及眼根俱不可得。如是世尊得一切智已，为度众生故说名为根；彼等诸根于第一义，性自离故根体皆空。其法体空者用亦虚妄，非有非实诳惑凡愚。离自性故不生不灭，不生灭者不得说言彼是过去、现在、未来。若于三世中无者彼即无名无相，非可说非可为他说，非生非可生，非已知非当知，非已闻非当闻，非识非可识，非已证非当证，非已得非当得，非已见非当见，非已到非当到。何以故？彼非有故。世尊，譬如有人于其梦中受乐喜笑呓语游戏，是人尔时从寐寤已，忆念梦中受乐游戏，念已求之不见不得。何以故？彼人梦中受乐喜笑呓语游戏，尚自无实，何况寤时？若见若得，无有是处。世尊，如是诸根，犹如梦中受乐游戏，实不可得；如是一切诸法体性亦不可得，以不可得故，不可说言彼是过去、现在、未来；若于三世中不可得者，彼即不可说。一切诸根当如是知。世尊，若入法界即入一切法，入一切法即是入法界。

“世尊，入四谛法即是入法界。何等为四？谓苦、集、灭、道。世尊亦说一切诸法皆悉是空，非众生、非命、非补特伽罗、非想、非相，我等于此法中无有疑虑。世尊，以无众生故亦复无苦。何以故？众生无处苦谛亦无。以无苦故集谛亦无。何以故？无如是因而无果者。世尊，以无集故灭谛亦无。何以故？无集谛故亦无断集。以无灭故道谛亦无。何以故？无有是道不断集者。世尊，道果者谓是灭谛，彼烦恼不可得断，烦恼灭亦不可得，以灭不可得故道亦不可得，无有如是道而无其果。此四圣谛但是分别虚妄非有，以非有故，不可说言过去、现在及以未来；若于三世中不可得者，彼即非生非灭，非相非想，非设非可设，非示非可示，非显非可显，非语言非可语言，非言辞非可言词，非说非可说，非见非可见，非知非可知，非识非可识，非测非可测，非达非可达，非到非可到，非得非可得，非闻非可闻，非见非可见，非对非可对，非证非可证，非白非黑，非明非暗，非去非来，非浅非深，非清非浊，非畏非安，非缚非解，非憎非爱，非烦恼非清净，非智非非智，非路非非路，非坏非非坏，非摄受非非摄受，非生死非非生死，非可得非不可得，非众生非非众生，非命非非命，非寿者非非寿者，非我非非我，非物非非物，非空非不空，非相非非相，非愿非不愿，非依非不依，非有为非无为，非断非常，非邪非正，非实非妄，非妄想非非妄想，非处非非处，非宅非非宅，非知非不知，非舍非修，非生死非涅槃，非觉非不觉，非凡夫境界，非声闻境界，非缘觉境界，非菩萨境界，非佛境界，非境界非非境界，非作非不作。如是入谛即是入法界，入法界已即得陀罗尼，得陀罗尼已即得辩才。

“入十二因缘即是入法界，无明缘行，行缘识，识缘名色，名色缘六入，六入缘触，触缘受，受缘渴爱，渴爱缘取，取缘有，有缘生，生缘老死忧悲苦恼，是众苦大聚。如是无明灭则行灭，乃至忧悲苦恼灭众苦大聚灭。世尊，彼无明无明体不可得。何以故？性自离故。若法无体性彼即非物，以非物故即非成就，非成就者非生非灭，非生灭者即非过去、非现在、非未来；若于三世中不可得者，无名无形，无相无想，亦非差别，是但名，但假，但用，但世俗，但言说。为教化一切凡夫众生故，彼无明于第一义实不可得，不可得者即非差别用，亦不可说。世尊，若是但名乃至但施设，彼即非实，唯是虚妄、言说分别、觉观非定，但是戏论。彼无明若无自性者，云何能生行？无明无故行亦不生，以不生故，彼即不老不病不死不流转即不生。何以故？若不生者云何有老？以无老故乃至不生。若不生不死者，即是一切过现未来诸佛菩提，但世俗名字，非第一义。所言无明即是菩提，当知诸有支亦复如是。如是入十二因缘，当知即是入于法界。

“世尊，如来不生，一切诸法亦不生，是故一切法即是如来。如来不灭，一切诸法亦不灭，是故一切法即是如来。世尊，如来无相，一切诸法亦无相，是故一切法即是如来。略而言之，如是无相不可得，非垢非净，非爱非憎，法界不可识，亦复不可知。世尊，真如者即是如来，一切诸法即是真如，是故一切法即是如来。世尊，实际者即是如来，一切诸法即是实际，是故一切法即是如来。世尊，随所法中即有如来，于其法中即有一切法，是故一切法即是如来。世尊，若有人言‘如来得阿耨多罗三藐三菩提’者，彼诸众生是计著见。何以故？如来不二，菩提亦不二；不二者，不能觉悟于不二。世尊，若复有人作如是言：‘如来转于无上法轮。’彼诸众生是执著见。何以故？如来非进退。世尊，若复有人作如是言：‘如来灭度无量众生。’彼等一切皆是执见。何以故？一切诸法实无众生，是故无有得灭度者。世尊，若复有人作如是言：‘如来利益无量众生。’彼等一切是取著见。何以故？如来不为利益众生，亦复不为不利众生出现于世。世尊，若复有人于未来世作如是言：‘如来舍寿。’彼诸众生皆是执见。何以故？法界无摄受亦无舍故。世尊，若复有人作如是言：‘如来入于无余涅槃界。’彼诸众生是计著见。何以故？法界非生死，亦非涅槃。世尊，若复有人于我所说法，能决定知者，彼诸众生于阿耨多罗三藐三菩提皆不退转。世尊，假使法界有其变异，是诸善男子、善女人能如是信者，必定当觉无上菩提无有变退。”

尔时，八亿广果诸天，于世尊所演说自己所证法已，头面礼足，右绕三匝，却住一面，合掌而立，异口同声，以偈赞佛：
  
&nbsp;&nbsp;&nbsp;&nbsp;如是彼诸佛正法，&nbsp;&nbsp;&nbsp;&nbsp;具足兴显于世间，

&nbsp;&nbsp;&nbsp;&nbsp;饶益无量诸众生，&nbsp;&nbsp;&nbsp;&nbsp;彼教如法大兴盛。

&nbsp;&nbsp;&nbsp;&nbsp;如是闻佛所说已，&nbsp;&nbsp;&nbsp;&nbsp;一切大众皆信解，

&nbsp;&nbsp;&nbsp;&nbsp;必当得成佛世尊，&nbsp;&nbsp;&nbsp;&nbsp;广能利益诸群生。

&nbsp;&nbsp;&nbsp;&nbsp;是时众会悉欣喜，&nbsp;&nbsp;&nbsp;&nbsp;头面礼拜如来足，

&nbsp;&nbsp;&nbsp;&nbsp;无等恭敬于善逝，&nbsp;&nbsp;&nbsp;&nbsp;如法供养天人师。

&nbsp;&nbsp;&nbsp;&nbsp;是故踊跃发精进，&nbsp;&nbsp;&nbsp;&nbsp;犹如有人救头燃，

&nbsp;&nbsp;&nbsp;&nbsp;常应亲近善知识，&nbsp;&nbsp;&nbsp;&nbsp;勤修般若波罗蜜。

&nbsp;&nbsp;&nbsp;&nbsp;此是见实胜进行，&nbsp;&nbsp;&nbsp;&nbsp;汝等比丘应修习，

&nbsp;&nbsp;&nbsp;&nbsp;当成无上二足尊，&nbsp;&nbsp;&nbsp;&nbsp;功德如山利世间。”

## 大宝积经卷第七十

### &nbsp;&nbsp;&nbsp;&nbsp;菩萨见实会第十六净居天子赞偈品第二十三之一

尔时，净居诸天子，知无量众生得住菩提，于佛法中无有疑虑已，称意踊悦，各以妙偈赞佛功德：

尔时，信施天子以偈赞曰：

&nbsp;&nbsp;&nbsp;&nbsp;“所爱妻子施，&nbsp;&nbsp;&nbsp;&nbsp;并舍所重身，&nbsp;&nbsp;&nbsp;&nbsp;至王位财，&nbsp;&nbsp;&nbsp;&nbsp;我礼檀度者。”

尔时，乐持戒天子以偈赞曰：

&nbsp;&nbsp;&nbsp;&nbsp;“如来本持戒，&nbsp;&nbsp;&nbsp;&nbsp;一切无所著，&nbsp;&nbsp;&nbsp;&nbsp;获果到彼岸，&nbsp;&nbsp;&nbsp;&nbsp;我礼戒度者。”

尔时，乐忍天子以偈赞曰：

&nbsp;&nbsp;&nbsp;&nbsp;“佛昔修忍辱，&nbsp;&nbsp;&nbsp;&nbsp;堪受解支节，&nbsp;&nbsp;&nbsp;&nbsp;初无悔恼心，&nbsp;&nbsp;&nbsp;&nbsp;我礼忍度者。”

尔时，乐精进天子以偈赞曰：

&nbsp;&nbsp;&nbsp;&nbsp;“不退勇健首，&nbsp;&nbsp;&nbsp;&nbsp;精进有大力，&nbsp;&nbsp;&nbsp;&nbsp;已得上菩提，&nbsp;&nbsp;&nbsp;&nbsp;我礼进度者。”

尔时，乐禅天子以偈赞曰：

&nbsp;&nbsp;&nbsp;&nbsp;“佛本修禅定，&nbsp;&nbsp;&nbsp;&nbsp;世间所不知，&nbsp;&nbsp;&nbsp;&nbsp;三际得平等，&nbsp;&nbsp;&nbsp;&nbsp;我礼禅度者。”

尔时，威德天子以偈赞曰：

&nbsp;&nbsp;&nbsp;&nbsp;“大雄于般若，&nbsp;&nbsp;&nbsp;&nbsp;相续而修行，&nbsp;&nbsp;&nbsp;&nbsp;获得无尽慧，&nbsp;&nbsp;&nbsp;&nbsp;我礼智度者。”

尔时，界慧天子以偈赞曰：

&nbsp;&nbsp;&nbsp;&nbsp;“布施及爱语，&nbsp;&nbsp;&nbsp;&nbsp;利益与同事，&nbsp;&nbsp;&nbsp;&nbsp;以此度众生，&nbsp;&nbsp;&nbsp;&nbsp;我礼大导师。”

尔时，净慧天子以偈赞曰：

&nbsp;&nbsp;&nbsp;&nbsp;“于大慈悲喜，&nbsp;&nbsp;&nbsp;&nbsp;长夜常修习，&nbsp;&nbsp;&nbsp;&nbsp;以是济群生，&nbsp;&nbsp;&nbsp;&nbsp;归命大船师。”

尔时，净心天子以偈赞曰：

&nbsp;&nbsp;&nbsp;&nbsp;“以度无诤行，&nbsp;&nbsp;&nbsp;&nbsp;调心大牟尼，&nbsp;&nbsp;&nbsp;&nbsp;能调未调者，&nbsp;&nbsp;&nbsp;&nbsp;我礼调御师。”

尔时，无垢慧天子以偈赞曰：

&nbsp;&nbsp;&nbsp;&nbsp;“广心柔软心，&nbsp;&nbsp;&nbsp;&nbsp;心调及诸根，&nbsp;&nbsp;&nbsp;&nbsp;知诸众生心，&nbsp;&nbsp;&nbsp;&nbsp;我礼悉知者。”

尔时，净意天子以偈赞曰：

&nbsp;&nbsp;&nbsp;&nbsp;“具足正念者，&nbsp;&nbsp;&nbsp;&nbsp;安住坚慧中，&nbsp;&nbsp;&nbsp;&nbsp;明达悉了知，&nbsp;&nbsp;&nbsp;&nbsp;礼觉觉他者。”

尔时，庄严心天子以偈赞曰：

&nbsp;&nbsp;&nbsp;&nbsp;“佛久心清净，&nbsp;&nbsp;&nbsp;&nbsp;亦净佛国土，&nbsp;&nbsp;&nbsp;&nbsp;及净群生慧，&nbsp;&nbsp;&nbsp;&nbsp;我礼净法王。”

尔时，无胜天子以偈赞曰：

&nbsp;&nbsp;&nbsp;&nbsp;“所愿无能坏，&nbsp;&nbsp;&nbsp;&nbsp;降伏魔怨力，&nbsp;&nbsp;&nbsp;&nbsp;满足诸大愿，&nbsp;&nbsp;&nbsp;&nbsp;悦喻诸天众。”

尔时，速营事天子以偈赞曰：

&nbsp;&nbsp;&nbsp;&nbsp;“如来速知法，&nbsp;&nbsp;&nbsp;&nbsp;亦疾净众生，&nbsp;&nbsp;&nbsp;&nbsp;已见难见法，&nbsp;&nbsp;&nbsp;&nbsp;我礼速事者。”

尔时，坚精进天子以偈赞曰：

&nbsp;&nbsp;&nbsp;&nbsp;“处处悉解脱，&nbsp;&nbsp;&nbsp;&nbsp;离痴无诸漏，&nbsp;&nbsp;&nbsp;&nbsp;已度彼岸住，&nbsp;&nbsp;&nbsp;&nbsp;我礼坚固力。”

尔时，乐威仪天子以偈赞曰：

&nbsp;&nbsp;&nbsp;&nbsp;“离欲无诸过，&nbsp;&nbsp;&nbsp;&nbsp;除闇得漏尽，&nbsp;&nbsp;&nbsp;&nbsp;为世胜福田，&nbsp;&nbsp;&nbsp;&nbsp;我礼应供者。”

尔时，善住天子以偈赞曰：

&nbsp;&nbsp;&nbsp;&nbsp;“世尊住正法，&nbsp;&nbsp;&nbsp;&nbsp;三界所供养，&nbsp;&nbsp;&nbsp;&nbsp;一道安隐行，&nbsp;&nbsp;&nbsp;&nbsp;是故我敬礼。”

尔时，无动天子以偈赞曰：

&nbsp;&nbsp;&nbsp;&nbsp;“佛如坚固山，&nbsp;&nbsp;&nbsp;&nbsp;不为风所动，&nbsp;&nbsp;&nbsp;&nbsp;毁誉常平等，&nbsp;&nbsp;&nbsp;&nbsp;是故今敬礼。”

尔时，得平等天子以偈赞曰：

&nbsp;&nbsp;&nbsp;&nbsp;“大雄色殊胜，&nbsp;&nbsp;&nbsp;&nbsp;具三十二相，&nbsp;&nbsp;&nbsp;&nbsp;有大深智慧，&nbsp;&nbsp;&nbsp;&nbsp;我礼端正智。”

尔时，深慧天子以偈赞曰：

&nbsp;&nbsp;&nbsp;&nbsp;“非身大身者，&nbsp;&nbsp;&nbsp;&nbsp;安住真如法，&nbsp;&nbsp;&nbsp;&nbsp;显说于实际，&nbsp;&nbsp;&nbsp;&nbsp;世间无与等。”

尔时，无等碍慧天子以偈赞曰：

&nbsp;&nbsp;&nbsp;&nbsp;“究竟同不二，&nbsp;&nbsp;&nbsp;&nbsp;勇健能伏魔，&nbsp;&nbsp;&nbsp;&nbsp;不疑于深义，&nbsp;&nbsp;&nbsp;&nbsp;照法到彼岸。”

尔时，喜意天子以偈赞曰：

&nbsp;&nbsp;&nbsp;&nbsp;“喜意本勇健，&nbsp;&nbsp;&nbsp;&nbsp;所学皆通利，&nbsp;&nbsp;&nbsp;&nbsp;弃舍此三界，&nbsp;&nbsp;&nbsp;&nbsp;如蛇脱故皮。”

尔时，定意天子以偈赞曰：

&nbsp;&nbsp;&nbsp;&nbsp;“譬如闇室灯，&nbsp;&nbsp;&nbsp;&nbsp;油尽故明灭，&nbsp;&nbsp;&nbsp;&nbsp;智者如是灭，&nbsp;&nbsp;&nbsp;&nbsp;由闻佛法故。”

尔时，住舍摩他天子以偈赞曰：

&nbsp;&nbsp;&nbsp;&nbsp;“如来普观察，&nbsp;&nbsp;&nbsp;&nbsp;为欲所结缚，&nbsp;&nbsp;&nbsp;&nbsp;佛能断彼罥，&nbsp;&nbsp;&nbsp;&nbsp;由执智剑故。”

尔时，多舍摩他天子以偈赞曰：

&nbsp;&nbsp;&nbsp;&nbsp;“定心及定行，&nbsp;&nbsp;&nbsp;&nbsp;定威仪境界，&nbsp;&nbsp;&nbsp;&nbsp;佛能灭烦恼，&nbsp;&nbsp;&nbsp;&nbsp;我礼伏怨者。”

尔时，无畏舍摩他天子以偈赞曰：

&nbsp;&nbsp;&nbsp;&nbsp;“学佛舍摩他，&nbsp;&nbsp;&nbsp;&nbsp;菩萨得名称，&nbsp;&nbsp;&nbsp;&nbsp;正定导引故，&nbsp;&nbsp;&nbsp;&nbsp;成就定心佛。”

尔时，定食天子以偈赞曰：

&nbsp;&nbsp;&nbsp;&nbsp;“寂灭一切法，&nbsp;&nbsp;&nbsp;&nbsp;大雄所演说，&nbsp;&nbsp;&nbsp;&nbsp;解彼大智者，&nbsp;&nbsp;&nbsp;&nbsp;疾成于如来。”

尔时，常观天子以偈赞曰：

&nbsp;&nbsp;&nbsp;&nbsp;“常观诸众生，&nbsp;&nbsp;&nbsp;&nbsp;悉随如来学，&nbsp;&nbsp;&nbsp;&nbsp;获得胜菩提，&nbsp;&nbsp;&nbsp;&nbsp;满足大智慧。”

尔时，持德天子以偈赞曰：

&nbsp;&nbsp;&nbsp;&nbsp;“如来智彼岸，&nbsp;&nbsp;&nbsp;&nbsp;菩萨修学故，&nbsp;&nbsp;&nbsp;&nbsp;成世大威德，&nbsp;&nbsp;&nbsp;&nbsp;能见无量法。”

尔时，造光天子以偈赞曰：

&nbsp;&nbsp;&nbsp;&nbsp;“彼得不思光，&nbsp;&nbsp;&nbsp;&nbsp;当获无垢乐，&nbsp;&nbsp;&nbsp;&nbsp;照世如来所，&nbsp;&nbsp;&nbsp;&nbsp;得闻智境界。”

尔时，无垢光天子以偈赞曰：

&nbsp;&nbsp;&nbsp;&nbsp;“诸法无分别，&nbsp;&nbsp;&nbsp;&nbsp;以善方便故，&nbsp;&nbsp;&nbsp;&nbsp;修习如是智，&nbsp;&nbsp;&nbsp;&nbsp;故成妙丈夫。”

尔时，无所住天子以偈赞曰：

&nbsp;&nbsp;&nbsp;&nbsp;“无住无触娆，&nbsp;&nbsp;&nbsp;&nbsp;诸法无所觉，&nbsp;&nbsp;&nbsp;&nbsp;不觉于自他，&nbsp;&nbsp;&nbsp;&nbsp;佛依真实见。”

尔时，宅慧天子以偈赞曰：

&nbsp;&nbsp;&nbsp;&nbsp;“诸法无窟宅，&nbsp;&nbsp;&nbsp;&nbsp;导师如是见，&nbsp;&nbsp;&nbsp;&nbsp;为众生说故，&nbsp;&nbsp;&nbsp;&nbsp;随顺取法相。”

尔时，无依慧天子以偈赞曰：

&nbsp;&nbsp;&nbsp;&nbsp;“诸法无所依，&nbsp;&nbsp;&nbsp;&nbsp;远离于彼此，&nbsp;&nbsp;&nbsp;&nbsp;如来显真实，&nbsp;&nbsp;&nbsp;&nbsp;如掌庵罗果。”

尔时，虚空行天子以偈赞曰：

&nbsp;&nbsp;&nbsp;&nbsp;“知法如虚空，&nbsp;&nbsp;&nbsp;&nbsp;不生亦不灭，&nbsp;&nbsp;&nbsp;&nbsp;佛见法如是，&nbsp;&nbsp;&nbsp;&nbsp;故能离世间。”

尔时，无积聚天子以偈赞曰：

&nbsp;&nbsp;&nbsp;&nbsp;“无求亦无慢，&nbsp;&nbsp;&nbsp;&nbsp;无觉无不觉，&nbsp;&nbsp;&nbsp;&nbsp;依真无自性，&nbsp;&nbsp;&nbsp;&nbsp;是佛见世间。”

尔时，修慧天子以偈赞曰：

&nbsp;&nbsp;&nbsp;&nbsp;“犹如巧幻师，&nbsp;&nbsp;&nbsp;&nbsp;幻作种种事，&nbsp;&nbsp;&nbsp;&nbsp;非实而见实，&nbsp;&nbsp;&nbsp;&nbsp;故佛无与等。”

尔时，喜悟天子以偈赞曰：

&nbsp;&nbsp;&nbsp;&nbsp;“譬如镜中像，&nbsp;&nbsp;&nbsp;&nbsp;虽见非真实，&nbsp;&nbsp;&nbsp;&nbsp;佛如是见法，&nbsp;&nbsp;&nbsp;&nbsp;不迷于世间。”

尔时，除疑天子以偈赞曰：

&nbsp;&nbsp;&nbsp;&nbsp;“佛如呼声响，&nbsp;&nbsp;&nbsp;&nbsp;诸法亦复然，&nbsp;&nbsp;&nbsp;&nbsp;说闻俱非实，&nbsp;&nbsp;&nbsp;&nbsp;是佛见世间。”

尔时，无碍辩天子以偈赞曰：

&nbsp;&nbsp;&nbsp;&nbsp;“安住正法者，&nbsp;&nbsp;&nbsp;&nbsp;辩才深妙说，&nbsp;&nbsp;&nbsp;&nbsp;世尊久证法，&nbsp;&nbsp;&nbsp;&nbsp;故能具足辩。”

尔时，无障智天子以偈赞曰：

&nbsp;&nbsp;&nbsp;&nbsp;“依真无自性，&nbsp;&nbsp;&nbsp;&nbsp;一切法如是，&nbsp;&nbsp;&nbsp;&nbsp;如来如实知，&nbsp;&nbsp;&nbsp;&nbsp;故能除闇冥。”

尔时，无忧天子以偈赞曰：

&nbsp;&nbsp;&nbsp;&nbsp;“无忧亦无恼，&nbsp;&nbsp;&nbsp;&nbsp;无静无娆浊，&nbsp;&nbsp;&nbsp;&nbsp;诸法无垢染，&nbsp;&nbsp;&nbsp;&nbsp;佛见真实性。”

尔时，行具足天子以偈赞曰：

&nbsp;&nbsp;&nbsp;&nbsp;“无来亦无去，&nbsp;&nbsp;&nbsp;&nbsp;诸法无所有，&nbsp;&nbsp;&nbsp;&nbsp;如来真实见，&nbsp;&nbsp;&nbsp;&nbsp;如是为世说。”

尔时，胜慧天子以偈赞曰：

&nbsp;&nbsp;&nbsp;&nbsp;“无染亦无净，&nbsp;&nbsp;&nbsp;&nbsp;非愚亦非智，&nbsp;&nbsp;&nbsp;&nbsp;诸法无能所，&nbsp;&nbsp;&nbsp;&nbsp;佛依如实见。”

尔时，得无碍天子以偈赞曰：

&nbsp;&nbsp;&nbsp;&nbsp;“非明亦非闇，&nbsp;&nbsp;&nbsp;&nbsp;非色非非色，&nbsp;&nbsp;&nbsp;&nbsp;非缚非解脱，&nbsp;&nbsp;&nbsp;&nbsp;佛慧如实见。”

尔时，勇目天子以偈赞曰：

&nbsp;&nbsp;&nbsp;&nbsp;“非局亦非遍，&nbsp;&nbsp;&nbsp;&nbsp;非有亦非无，&nbsp;&nbsp;&nbsp;&nbsp;如梦受五欲，&nbsp;&nbsp;&nbsp;&nbsp;佛见法如实。”

尔时，不瞬天子以偈赞曰：

&nbsp;&nbsp;&nbsp;&nbsp;“不生亦不灭，&nbsp;&nbsp;&nbsp;&nbsp;亦不住中间，&nbsp;&nbsp;&nbsp;&nbsp;迷彼无智者，&nbsp;&nbsp;&nbsp;&nbsp;唯佛见真实。”

尔时，住空天子以偈赞曰：

&nbsp;&nbsp;&nbsp;&nbsp;“非人非众生，&nbsp;&nbsp;&nbsp;&nbsp;非用非世财，&nbsp;&nbsp;&nbsp;&nbsp;随说故有用，&nbsp;&nbsp;&nbsp;&nbsp;佛能真实见。”

尔时，住无相天子以偈赞曰：

&nbsp;&nbsp;&nbsp;&nbsp;“所用一切法，&nbsp;&nbsp;&nbsp;&nbsp;彼皆悉无相，&nbsp;&nbsp;&nbsp;&nbsp;诸法性相离，&nbsp;&nbsp;&nbsp;&nbsp;导师如是见。”

尔时，无愿天子以偈赞曰：

&nbsp;&nbsp;&nbsp;&nbsp;“因法空无相，&nbsp;&nbsp;&nbsp;&nbsp;以是不起愿，&nbsp;&nbsp;&nbsp;&nbsp;假设有愿求，&nbsp;&nbsp;&nbsp;&nbsp;唯佛如实知。”

尔时，三昧流注天子以偈赞曰：

&nbsp;&nbsp;&nbsp;&nbsp;“已得解脱门，&nbsp;&nbsp;&nbsp;&nbsp;无有解脱者，&nbsp;&nbsp;&nbsp;&nbsp;烦恼本亦无，&nbsp;&nbsp;&nbsp;&nbsp;佛见真实性。”

尔时，无毁天子以偈赞曰：

&nbsp;&nbsp;&nbsp;&nbsp;“舍弃一切恶，&nbsp;&nbsp;&nbsp;&nbsp;集诸功德聚，&nbsp;&nbsp;&nbsp;&nbsp;故佛无毁訾，&nbsp;&nbsp;&nbsp;&nbsp;亦无毁訾事。”

尔时，电云天子以偈赞曰：

&nbsp;&nbsp;&nbsp;&nbsp;“犹如雷电云，&nbsp;&nbsp;&nbsp;&nbsp;降雨充大地，&nbsp;&nbsp;&nbsp;&nbsp;佛注正法雨，&nbsp;&nbsp;&nbsp;&nbsp;充足诸群生。”

尔时，不唐愿天子以偈赞曰：

&nbsp;&nbsp;&nbsp;&nbsp;“世尊辞无上，&nbsp;&nbsp;&nbsp;&nbsp;能转正法轮，&nbsp;&nbsp;&nbsp;&nbsp;明达深法理，&nbsp;&nbsp;&nbsp;&nbsp;具足一切智。”

尔时，具智慧天子以偈赞曰：

&nbsp;&nbsp;&nbsp;&nbsp;“无生亦无灭，&nbsp;&nbsp;&nbsp;&nbsp;诸法自性尔，&nbsp;&nbsp;&nbsp;&nbsp;如来善知故，&nbsp;&nbsp;&nbsp;&nbsp;亦复转教他。”

尔时，师子吼天子以偈赞曰：

&nbsp;&nbsp;&nbsp;&nbsp;“如来师子吼，&nbsp;&nbsp;&nbsp;&nbsp;演说空法时，&nbsp;&nbsp;&nbsp;&nbsp;外道皆怖畏，&nbsp;&nbsp;&nbsp;&nbsp;如兽畏师子。”

尔时，业无放逸天子以偈赞曰：

&nbsp;&nbsp;&nbsp;&nbsp;“现前无放逸，&nbsp;&nbsp;&nbsp;&nbsp;佛修成菩提，&nbsp;&nbsp;&nbsp;&nbsp;导师于正法，&nbsp;&nbsp;&nbsp;&nbsp;无逸到彼岸。”

尔时，住无放逸天子以偈赞曰：

&nbsp;&nbsp;&nbsp;&nbsp;“安住不放逸，&nbsp;&nbsp;&nbsp;&nbsp;增益佛正法，&nbsp;&nbsp;&nbsp;&nbsp;十力及余行，&nbsp;&nbsp;&nbsp;&nbsp;佛法不思议。”

尔时，无放逸生天子以偈赞曰：

&nbsp;&nbsp;&nbsp;&nbsp;“会于无放逸，&nbsp;&nbsp;&nbsp;&nbsp;助道得生长，&nbsp;&nbsp;&nbsp;&nbsp;以此济群生，&nbsp;&nbsp;&nbsp;&nbsp;佛亦自解脱。”

尔时，成无放逸天子以偈赞曰：

&nbsp;&nbsp;&nbsp;&nbsp;“无逸得成就，&nbsp;&nbsp;&nbsp;&nbsp;诸有依解脱，&nbsp;&nbsp;&nbsp;&nbsp;声闻及菩萨，&nbsp;&nbsp;&nbsp;&nbsp;皆从如是学。”

尔时，不逸行天子以偈赞曰：

&nbsp;&nbsp;&nbsp;&nbsp;“所有诸佛子，&nbsp;&nbsp;&nbsp;&nbsp;常不放逸行，&nbsp;&nbsp;&nbsp;&nbsp;能取一切智，&nbsp;&nbsp;&nbsp;&nbsp;善观世间故。”

尔时，无逸护天子以偈赞曰：

&nbsp;&nbsp;&nbsp;&nbsp;“佛修菩提时，&nbsp;&nbsp;&nbsp;&nbsp;守护不放逸，&nbsp;&nbsp;&nbsp;&nbsp;逮得胜菩提，&nbsp;&nbsp;&nbsp;&nbsp;大悲庄严故。”

尔时，住不放逸天子以偈赞曰：

&nbsp;&nbsp;&nbsp;&nbsp;“若住不放逸，&nbsp;&nbsp;&nbsp;&nbsp;拣择一相法，&nbsp;&nbsp;&nbsp;&nbsp;佛子大勇健，&nbsp;&nbsp;&nbsp;&nbsp;当得父遗财。”

尔时，乐不放逸天子以偈赞曰：

&nbsp;&nbsp;&nbsp;&nbsp;“勇健乐不逸，&nbsp;&nbsp;&nbsp;&nbsp;能破烦恼山，&nbsp;&nbsp;&nbsp;&nbsp;是等以佛智，&nbsp;&nbsp;&nbsp;&nbsp;疾灭高慢聚。”

尔时，坚持不放逸天子以偈赞曰：

&nbsp;&nbsp;&nbsp;&nbsp;“守护无放逸，&nbsp;&nbsp;&nbsp;&nbsp;昔求一切智，&nbsp;&nbsp;&nbsp;&nbsp;阿僧祇亿劫，&nbsp;&nbsp;&nbsp;&nbsp;佛心无疲倦。”

尔时，舍摩他现前天子以偈赞曰：

&nbsp;&nbsp;&nbsp;&nbsp;“法寂自性尔，&nbsp;&nbsp;&nbsp;&nbsp;是诸佛境界，&nbsp;&nbsp;&nbsp;&nbsp;智者依彼住，&nbsp;&nbsp;&nbsp;&nbsp;能趣胜菩提。”

尔时，依舍摩他天子以偈赞曰：

&nbsp;&nbsp;&nbsp;&nbsp;“诸佛依舍摩，&nbsp;&nbsp;&nbsp;&nbsp;依而不取著，&nbsp;&nbsp;&nbsp;&nbsp;众生烦恼灭，&nbsp;&nbsp;&nbsp;&nbsp;如雨淹诸尘。”

尔时，住舍摩他天子以偈赞曰：

&nbsp;&nbsp;&nbsp;&nbsp;“诸佛住舍摩，&nbsp;&nbsp;&nbsp;&nbsp;不动如大山，&nbsp;&nbsp;&nbsp;&nbsp;天魔不能坏，&nbsp;&nbsp;&nbsp;&nbsp;心寂故归命。”

尔时，舍摩他调伏天子以偈赞曰：

&nbsp;&nbsp;&nbsp;&nbsp;“舍摩所调伏，&nbsp;&nbsp;&nbsp;&nbsp;佛子无讥毁，&nbsp;&nbsp;&nbsp;&nbsp;亿魔不能动，&nbsp;&nbsp;&nbsp;&nbsp;离欲如罗汉。”

尔时，修舍摩他天子以偈赞曰：

&nbsp;&nbsp;&nbsp;&nbsp;“大雄昔修习，&nbsp;&nbsp;&nbsp;&nbsp;舍摩他定时，&nbsp;&nbsp;&nbsp;&nbsp;无有知佛心，&nbsp;&nbsp;&nbsp;&nbsp;依何得禅定。”

尔时，舍摩他上首天子以偈赞曰：

&nbsp;&nbsp;&nbsp;&nbsp;“佛转正法轮，&nbsp;&nbsp;&nbsp;&nbsp;奋得舍摩他，&nbsp;&nbsp;&nbsp;&nbsp;余法悉依彼，&nbsp;&nbsp;&nbsp;&nbsp;以是获菩提。”

尔时，留舍摩他天子以偈赞曰：

&nbsp;&nbsp;&nbsp;&nbsp;“佛说舍摩他，&nbsp;&nbsp;&nbsp;&nbsp;是为心笼网，&nbsp;&nbsp;&nbsp;&nbsp;众生堕迷狱，&nbsp;&nbsp;&nbsp;&nbsp;佛教降伏心。”

尔时，舍摩他境界天子以偈赞曰：

&nbsp;&nbsp;&nbsp;&nbsp;“诸佛妙境界，&nbsp;&nbsp;&nbsp;&nbsp;是为舍摩他，&nbsp;&nbsp;&nbsp;&nbsp;修此得无碍，&nbsp;&nbsp;&nbsp;&nbsp;成就大导师。”

尔时，满足舍摩他天子以偈赞曰：

&nbsp;&nbsp;&nbsp;&nbsp;“以禅充满心，&nbsp;&nbsp;&nbsp;&nbsp;复更修集慧，&nbsp;&nbsp;&nbsp;&nbsp;故佛得菩提，&nbsp;&nbsp;&nbsp;&nbsp;复能安众生。”

尔时，重舍摩他天子以偈赞曰：

&nbsp;&nbsp;&nbsp;&nbsp;“不见有余道，&nbsp;&nbsp;&nbsp;&nbsp;唯在佛法中，&nbsp;&nbsp;&nbsp;&nbsp;获得大智慧，&nbsp;&nbsp;&nbsp;&nbsp;成就无上士。”

尔时，欣毗婆舍那天子以偈赞曰：

&nbsp;&nbsp;&nbsp;&nbsp;“佛依毗舍那，&nbsp;&nbsp;&nbsp;&nbsp;能视一切法，&nbsp;&nbsp;&nbsp;&nbsp;菩萨随顺学，&nbsp;&nbsp;&nbsp;&nbsp;成就自然智。”

尔时，生毗婆舍那天子以偈赞曰：

&nbsp;&nbsp;&nbsp;&nbsp;“到智彼岸故，&nbsp;&nbsp;&nbsp;&nbsp;成就大医王，&nbsp;&nbsp;&nbsp;&nbsp;显示四真谛，&nbsp;&nbsp;&nbsp;&nbsp;皆由毗舍那。”

尔时，住毗婆舍那天子以偈赞曰：

&nbsp;&nbsp;&nbsp;&nbsp;“住毗婆舍那，&nbsp;&nbsp;&nbsp;&nbsp;如实知诸法，&nbsp;&nbsp;&nbsp;&nbsp;勇健证菩提，&nbsp;&nbsp;&nbsp;&nbsp;能成大导师。”

尔时，修尽毗婆舍那天子以偈赞曰：

&nbsp;&nbsp;&nbsp;&nbsp;“大士以智慧，&nbsp;&nbsp;&nbsp;&nbsp;修习胜菩提，&nbsp;&nbsp;&nbsp;&nbsp;不生识境界，&nbsp;&nbsp;&nbsp;&nbsp;成就大导师。”

尔时，乐毗婆舍那天子以偈赞曰：

&nbsp;&nbsp;&nbsp;&nbsp;“智者依真实，&nbsp;&nbsp;&nbsp;&nbsp;观察如此法，&nbsp;&nbsp;&nbsp;&nbsp;能获无等果，&nbsp;&nbsp;&nbsp;&nbsp;成佛号导师。”

尔时，勤习毗婆舍那天子以偈赞曰：

&nbsp;&nbsp;&nbsp;&nbsp;“勤修智慧故，&nbsp;&nbsp;&nbsp;&nbsp;能立诸苦行，&nbsp;&nbsp;&nbsp;&nbsp;彼成难降伏，&nbsp;&nbsp;&nbsp;&nbsp;不为邪道坏。”

尔时，毗婆舍那天子以偈赞曰：

&nbsp;&nbsp;&nbsp;&nbsp;“所有诸佛子，&nbsp;&nbsp;&nbsp;&nbsp;观察法相故，&nbsp;&nbsp;&nbsp;&nbsp;彼知法相已，&nbsp;&nbsp;&nbsp;&nbsp;成就调御师。”

尔时，修毗婆舍那天子以偈赞曰：

&nbsp;&nbsp;&nbsp;&nbsp;“如来于长夜，&nbsp;&nbsp;&nbsp;&nbsp;修习胜智慧，&nbsp;&nbsp;&nbsp;&nbsp;能成一切智，&nbsp;&nbsp;&nbsp;&nbsp;度脱无量众。”

尔时，殊胜行天子以偈赞曰：

&nbsp;&nbsp;&nbsp;&nbsp;“佛修一切智，&nbsp;&nbsp;&nbsp;&nbsp;成就大导师，&nbsp;&nbsp;&nbsp;&nbsp;以法济世间，&nbsp;&nbsp;&nbsp;&nbsp;越渡駃流水。”

尔时，住毗婆舍那天子以偈赞曰：

&nbsp;&nbsp;&nbsp;&nbsp;“住毗婆舍那，&nbsp;&nbsp;&nbsp;&nbsp;观察一切法，&nbsp;&nbsp;&nbsp;&nbsp;出生诸佛法，&nbsp;&nbsp;&nbsp;&nbsp;地生尼拘树。”

尔时，持毗婆舍那天子以偈赞曰：

&nbsp;&nbsp;&nbsp;&nbsp;“世尊诸佛子，&nbsp;&nbsp;&nbsp;&nbsp;摄受胜智慧，&nbsp;&nbsp;&nbsp;&nbsp;得上菩提已，&nbsp;&nbsp;&nbsp;&nbsp;能度诸众生。”

尔时，游戏毗婆舍那天子以偈赞曰：

&nbsp;&nbsp;&nbsp;&nbsp;“游戏于诸法，&nbsp;&nbsp;&nbsp;&nbsp;得佛无所畏，&nbsp;&nbsp;&nbsp;&nbsp;无怯亦无怖，&nbsp;&nbsp;&nbsp;&nbsp;胜智大牟尼。”

尔时，随顺毗婆舍那天子以偈赞曰：

&nbsp;&nbsp;&nbsp;&nbsp;“大雄于诸法，&nbsp;&nbsp;&nbsp;&nbsp;皆会毗舍那，&nbsp;&nbsp;&nbsp;&nbsp;观察无自性，&nbsp;&nbsp;&nbsp;&nbsp;是即佛菩提。”

尔时，毗婆舍那坚固天子以偈赞曰：

&nbsp;&nbsp;&nbsp;&nbsp;“诸佛智坚固，&nbsp;&nbsp;&nbsp;&nbsp;于法无所畏，&nbsp;&nbsp;&nbsp;&nbsp;观见群生苦，&nbsp;&nbsp;&nbsp;&nbsp;能起大悲心。”

尔时，毗婆舍那天子以偈赞曰：

&nbsp;&nbsp;&nbsp;&nbsp;“以智趣菩提，&nbsp;&nbsp;&nbsp;&nbsp;有智能善学，&nbsp;&nbsp;&nbsp;&nbsp;彼得胜菩提，&nbsp;&nbsp;&nbsp;&nbsp;度脱诸众生。”

尔时，修空天子以偈赞曰：

&nbsp;&nbsp;&nbsp;&nbsp;“修习于空法，&nbsp;&nbsp;&nbsp;&nbsp;智者悟菩提，&nbsp;&nbsp;&nbsp;&nbsp;能坏诸牢狱，&nbsp;&nbsp;&nbsp;&nbsp;亦度结缚者。”

尔时，解空天子以偈赞曰：

&nbsp;&nbsp;&nbsp;&nbsp;“世尊解空故，&nbsp;&nbsp;&nbsp;&nbsp;不见于身命，&nbsp;&nbsp;&nbsp;&nbsp;无缘无自性，&nbsp;&nbsp;&nbsp;&nbsp;依是为世说。”

尔时，空境界天子以偈赞曰：

&nbsp;&nbsp;&nbsp;&nbsp;“一切佛境界，&nbsp;&nbsp;&nbsp;&nbsp;诸法性自空，&nbsp;&nbsp;&nbsp;&nbsp;大雄于中学，&nbsp;&nbsp;&nbsp;&nbsp;愍济众生故。”

尔时，信空天子以偈赞曰：

&nbsp;&nbsp;&nbsp;&nbsp;“如来离臭秽，&nbsp;&nbsp;&nbsp;&nbsp;怖畏亦久度，&nbsp;&nbsp;&nbsp;&nbsp;不著于诸法，&nbsp;&nbsp;&nbsp;&nbsp;如风无所依。”

尔时，乐空天子以偈赞曰：

&nbsp;&nbsp;&nbsp;&nbsp;“修习空法者，&nbsp;&nbsp;&nbsp;&nbsp;能乐佛境界，&nbsp;&nbsp;&nbsp;&nbsp;彼即供养佛，&nbsp;&nbsp;&nbsp;&nbsp;亦成无上供。”

尔时，空建立天子以偈赞曰：

&nbsp;&nbsp;&nbsp;&nbsp;“修习空法故，&nbsp;&nbsp;&nbsp;&nbsp;导师得建立，&nbsp;&nbsp;&nbsp;&nbsp;通达空法已，&nbsp;&nbsp;&nbsp;&nbsp;成就世间亲。”

尔时，向空天子以偈赞曰：

&nbsp;&nbsp;&nbsp;&nbsp;“佛知无一法，&nbsp;&nbsp;&nbsp;&nbsp;不是涅槃者，&nbsp;&nbsp;&nbsp;&nbsp;诸法趣涅槃，&nbsp;&nbsp;&nbsp;&nbsp;此是佛菩提。”

尔时，空成就天子以偈赞曰：

&nbsp;&nbsp;&nbsp;&nbsp;“已得空寂定，&nbsp;&nbsp;&nbsp;&nbsp;佛子得成就，&nbsp;&nbsp;&nbsp;&nbsp;彼等供养佛，&nbsp;&nbsp;&nbsp;&nbsp;是修空法者。”

尔时，趣空天子以偈赞曰：

&nbsp;&nbsp;&nbsp;&nbsp;“所有归空者，&nbsp;&nbsp;&nbsp;&nbsp;有智非愚痴，&nbsp;&nbsp;&nbsp;&nbsp;无著断烦恼，&nbsp;&nbsp;&nbsp;&nbsp;离垢得菩提。”

尔时，满足空天子以偈赞曰：

&nbsp;&nbsp;&nbsp;&nbsp;“佛法得满足，&nbsp;&nbsp;&nbsp;&nbsp;成就难降伏，&nbsp;&nbsp;&nbsp;&nbsp;所有修空者，&nbsp;&nbsp;&nbsp;&nbsp;能利益世间。”

尔时，住空天子以偈赞曰：

&nbsp;&nbsp;&nbsp;&nbsp;“安住佛法中，&nbsp;&nbsp;&nbsp;&nbsp;能修空智者，&nbsp;&nbsp;&nbsp;&nbsp;无量诸魔众，&nbsp;&nbsp;&nbsp;&nbsp;不能动彼等。”

尔时，乐无相天子以偈赞曰：

&nbsp;&nbsp;&nbsp;&nbsp;“喜乐于无相，&nbsp;&nbsp;&nbsp;&nbsp;不著有相中，&nbsp;&nbsp;&nbsp;&nbsp;拣择诸法已，&nbsp;&nbsp;&nbsp;&nbsp;佛能超世间。”

尔时，无相行天子以偈赞曰：

&nbsp;&nbsp;&nbsp;&nbsp;“习行无相时，&nbsp;&nbsp;&nbsp;&nbsp;清净寂灭行，&nbsp;&nbsp;&nbsp;&nbsp;离相众生等，&nbsp;&nbsp;&nbsp;&nbsp;魔不知彼趣。”

尔时，无相境界天子以偈赞曰：

&nbsp;&nbsp;&nbsp;&nbsp;“无相佛境界，&nbsp;&nbsp;&nbsp;&nbsp;如来于中修，&nbsp;&nbsp;&nbsp;&nbsp;无相难证解，&nbsp;&nbsp;&nbsp;&nbsp;我礼定行者。”

尔时，渴乐无相天子以偈赞曰：

&nbsp;&nbsp;&nbsp;&nbsp;“此等一切众，&nbsp;&nbsp;&nbsp;&nbsp;渴乐无相法，&nbsp;&nbsp;&nbsp;&nbsp;希求父资财，&nbsp;&nbsp;&nbsp;&nbsp;供养天人师。”

尔时，修无相行天子以偈赞曰：

&nbsp;&nbsp;&nbsp;&nbsp;“如来于无相，&nbsp;&nbsp;&nbsp;&nbsp;昼夜常修行，&nbsp;&nbsp;&nbsp;&nbsp;天人及鬼神，&nbsp;&nbsp;&nbsp;&nbsp;不知佛所趣。”

尔时，无相解脱天子以偈赞曰：

&nbsp;&nbsp;&nbsp;&nbsp;“大雄住无相，&nbsp;&nbsp;&nbsp;&nbsp;思量一切法，&nbsp;&nbsp;&nbsp;&nbsp;导师所修学，&nbsp;&nbsp;&nbsp;&nbsp;是故我敬礼。”

尔时，无相游戏天子以偈赞曰：

&nbsp;&nbsp;&nbsp;&nbsp;“大慈现游戏，&nbsp;&nbsp;&nbsp;&nbsp;常依无相法，&nbsp;&nbsp;&nbsp;&nbsp;成熟众生故，&nbsp;&nbsp;&nbsp;&nbsp;住于佛智中。”

尔时，无相成就天子以偈赞曰：

&nbsp;&nbsp;&nbsp;&nbsp;“善修离相者，&nbsp;&nbsp;&nbsp;&nbsp;能得佛菩提，&nbsp;&nbsp;&nbsp;&nbsp;亦能供养佛，&nbsp;&nbsp;&nbsp;&nbsp;如子恭敬父。”

尔时，久乐无相天子以偈赞曰：

&nbsp;&nbsp;&nbsp;&nbsp;“彼爱佛正法，&nbsp;&nbsp;&nbsp;&nbsp;即是众生塔，&nbsp;&nbsp;&nbsp;&nbsp;所有弃相者，&nbsp;&nbsp;&nbsp;&nbsp;得住于师处。”

尔时，无相道天子以偈赞曰：

&nbsp;&nbsp;&nbsp;&nbsp;“众生诸所归，&nbsp;&nbsp;&nbsp;&nbsp;依道得济度，&nbsp;&nbsp;&nbsp;&nbsp;无著寂灭行，&nbsp;&nbsp;&nbsp;&nbsp;如来最无上。”

尔时，信无相天子以偈赞曰：

&nbsp;&nbsp;&nbsp;&nbsp;“信解无相者，&nbsp;&nbsp;&nbsp;&nbsp;寂灭离诸怨，&nbsp;&nbsp;&nbsp;&nbsp;我礼一切佛，&nbsp;&nbsp;&nbsp;&nbsp;自度度他者。”

尔时，趣无愿天子以偈赞曰：

&nbsp;&nbsp;&nbsp;&nbsp;“世尊所有愿，&nbsp;&nbsp;&nbsp;&nbsp;求之不可得，&nbsp;&nbsp;&nbsp;&nbsp;彼等离所作，&nbsp;&nbsp;&nbsp;&nbsp;是佛出世间。”

尔时，修无愿天子以偈赞曰：

&nbsp;&nbsp;&nbsp;&nbsp;“于有不起愿，&nbsp;&nbsp;&nbsp;&nbsp;修行寂灭心，&nbsp;&nbsp;&nbsp;&nbsp;断除渴爱缚，&nbsp;&nbsp;&nbsp;&nbsp;是佛离世间。”

尔时，无愿生天子以偈赞曰：

&nbsp;&nbsp;&nbsp;&nbsp;“彼得大精进，&nbsp;&nbsp;&nbsp;&nbsp;于有离爱染，&nbsp;&nbsp;&nbsp;&nbsp;是等如来子，&nbsp;&nbsp;&nbsp;&nbsp;悉礼自己父。”

尔时，从无愿生天子以偈赞曰：

&nbsp;&nbsp;&nbsp;&nbsp;“彼等不起愿，&nbsp;&nbsp;&nbsp;&nbsp;于有而坏有，&nbsp;&nbsp;&nbsp;&nbsp;所能断爱者，&nbsp;&nbsp;&nbsp;&nbsp;佛子离讥毁。”

尔时，无愿解脱天子以偈赞曰：

&nbsp;&nbsp;&nbsp;&nbsp;“无愿得解脱，&nbsp;&nbsp;&nbsp;&nbsp;不求离诸缚，&nbsp;&nbsp;&nbsp;&nbsp;放舍不起愿，&nbsp;&nbsp;&nbsp;&nbsp;佛子持威德。”

尔时，出无愿天子以偈赞曰：

&nbsp;&nbsp;&nbsp;&nbsp;“出离忧旷野，&nbsp;&nbsp;&nbsp;&nbsp;拔断爱染根，&nbsp;&nbsp;&nbsp;&nbsp;彼等礼如来，&nbsp;&nbsp;&nbsp;&nbsp;得除饥渴者。”

尔时，必定无愿天子以偈赞曰：

&nbsp;&nbsp;&nbsp;&nbsp;“善知有苦者，&nbsp;&nbsp;&nbsp;&nbsp;亦知世乐妄，&nbsp;&nbsp;&nbsp;&nbsp;佛是彼等父，&nbsp;&nbsp;&nbsp;&nbsp;彼为导师子。”

尔时，向无愿天子以偈赞曰：

&nbsp;&nbsp;&nbsp;&nbsp;“于有见苦者，&nbsp;&nbsp;&nbsp;&nbsp;彼人得调伏，&nbsp;&nbsp;&nbsp;&nbsp;我礼善调伏，&nbsp;&nbsp;&nbsp;&nbsp;破有调御师。”

尔时，超无愿天子以偈赞曰：

&nbsp;&nbsp;&nbsp;&nbsp;“超度有旷野，&nbsp;&nbsp;&nbsp;&nbsp;得住安隐处，&nbsp;&nbsp;&nbsp;&nbsp;普礼大导师，&nbsp;&nbsp;&nbsp;&nbsp;已伏烦恼怨。”

尔时，被无愿铠天子以偈赞曰：

&nbsp;&nbsp;&nbsp;&nbsp;“战胜破怨敌，&nbsp;&nbsp;&nbsp;&nbsp;最强难伏者，&nbsp;&nbsp;&nbsp;&nbsp;降诸魔众已，&nbsp;&nbsp;&nbsp;&nbsp;勇健不求有。”

尔时，无愿力天子以偈赞曰：

&nbsp;&nbsp;&nbsp;&nbsp;“大力于解脱，&nbsp;&nbsp;&nbsp;&nbsp;能断诸魔缚，&nbsp;&nbsp;&nbsp;&nbsp;是诸佛子等，&nbsp;&nbsp;&nbsp;&nbsp;观魔如网草。”

尔时，观身天子以偈赞曰：

&nbsp;&nbsp;&nbsp;&nbsp;“诸有观此身，&nbsp;&nbsp;&nbsp;&nbsp;彼能乐佛法，&nbsp;&nbsp;&nbsp;&nbsp;无身无作者，&nbsp;&nbsp;&nbsp;&nbsp;是等随顺法。”

尔时，念身天子以偈赞曰：

&nbsp;&nbsp;&nbsp;&nbsp;“所有念此身，&nbsp;&nbsp;&nbsp;&nbsp;秽恶不清净，&nbsp;&nbsp;&nbsp;&nbsp;已知身如实，&nbsp;&nbsp;&nbsp;&nbsp;敬礼大导师。”

尔时，厌患身天子以偈赞曰：

&nbsp;&nbsp;&nbsp;&nbsp;“系念于内身，&nbsp;&nbsp;&nbsp;&nbsp;观见不净相，&nbsp;&nbsp;&nbsp;&nbsp;彼得离身苦，&nbsp;&nbsp;&nbsp;&nbsp;调伏故敬礼。”

尔时，舍身天子以偈赞曰：

&nbsp;&nbsp;&nbsp;&nbsp;“舍此脓血身，&nbsp;&nbsp;&nbsp;&nbsp;如蛇脱故皮，&nbsp;&nbsp;&nbsp;&nbsp;敬礼于非身，&nbsp;&nbsp;&nbsp;&nbsp;是大如来身。”

尔时，厌恶身天子以偈赞曰：

&nbsp;&nbsp;&nbsp;&nbsp;“厌恶脓血身，&nbsp;&nbsp;&nbsp;&nbsp;不净甚臭秽，&nbsp;&nbsp;&nbsp;&nbsp;舍此不净身，&nbsp;&nbsp;&nbsp;&nbsp;归敬天人师。”

尔时，患身疲劳天子以偈赞曰：

&nbsp;&nbsp;&nbsp;&nbsp;“所患烂坏身，&nbsp;&nbsp;&nbsp;&nbsp;佛子求清净，&nbsp;&nbsp;&nbsp;&nbsp;彼得悉礼佛，&nbsp;&nbsp;&nbsp;&nbsp;所修正法身。”

尔时，怖身天子以偈赞曰：

&nbsp;&nbsp;&nbsp;&nbsp;“观知此四大，&nbsp;&nbsp;&nbsp;&nbsp;犹如恶毒蛇，&nbsp;&nbsp;&nbsp;&nbsp;彼等超度身，&nbsp;&nbsp;&nbsp;&nbsp;敬礼大导师。”

尔时，见身过天子以偈赞曰：

&nbsp;&nbsp;&nbsp;&nbsp;“现前见身过，&nbsp;&nbsp;&nbsp;&nbsp;是得智慧眼，&nbsp;&nbsp;&nbsp;&nbsp;悉照此三有，&nbsp;&nbsp;&nbsp;&nbsp;智者依佛慧。”

尔时，不乐身天子以偈赞曰：

&nbsp;&nbsp;&nbsp;&nbsp;“所有不乐身，&nbsp;&nbsp;&nbsp;&nbsp;不依法相住，&nbsp;&nbsp;&nbsp;&nbsp;无著于诸结，&nbsp;&nbsp;&nbsp;&nbsp;彼等礼调御。”

尔时，于有起怨想天子以偈赞曰：

&nbsp;&nbsp;&nbsp;&nbsp;“于有如怨想，&nbsp;&nbsp;&nbsp;&nbsp;修观坏诸有，&nbsp;&nbsp;&nbsp;&nbsp;佛子如是学，&nbsp;&nbsp;&nbsp;&nbsp;智生悟菩提。”

尔时，坏有天子以偈赞曰：

&nbsp;&nbsp;&nbsp;&nbsp;“于有见过已，&nbsp;&nbsp;&nbsp;&nbsp;能知灭无畏，&nbsp;&nbsp;&nbsp;&nbsp;佛子勤求道，&nbsp;&nbsp;&nbsp;&nbsp;获得父遗财。”

尔时，弃有天子以偈赞曰：

&nbsp;&nbsp;&nbsp;&nbsp;“所修弃诸有，&nbsp;&nbsp;&nbsp;&nbsp;乐住大涅槃，&nbsp;&nbsp;&nbsp;&nbsp;心净离众结，&nbsp;&nbsp;&nbsp;&nbsp;我礼大导师。”

尔时，断有天子以偈赞曰：

&nbsp;&nbsp;&nbsp;&nbsp;“断除有根本，&nbsp;&nbsp;&nbsp;&nbsp;照达三千界，&nbsp;&nbsp;&nbsp;&nbsp;世尊诸子等，&nbsp;&nbsp;&nbsp;&nbsp;所学悉通利。”

尔时，度有天子以偈赞曰：

&nbsp;&nbsp;&nbsp;&nbsp;“已度于有海，&nbsp;&nbsp;&nbsp;&nbsp;济拔孤独者，&nbsp;&nbsp;&nbsp;&nbsp;于此三界中，&nbsp;&nbsp;&nbsp;&nbsp;彼等不在数。”

尔时，破有天子以偈赞曰：

&nbsp;&nbsp;&nbsp;&nbsp;“佛子修道者，&nbsp;&nbsp;&nbsp;&nbsp;能破于三有，&nbsp;&nbsp;&nbsp;&nbsp;彼是供养佛，&nbsp;&nbsp;&nbsp;&nbsp;以化众生故。”

尔时，于有解脱天子以偈赞曰：

&nbsp;&nbsp;&nbsp;&nbsp;“有流得解脱，&nbsp;&nbsp;&nbsp;&nbsp;究竟住后际，&nbsp;&nbsp;&nbsp;&nbsp;大雄出世间，&nbsp;&nbsp;&nbsp;&nbsp;敬礼断有者。”

尔时，灭有天子以偈赞曰：

&nbsp;&nbsp;&nbsp;&nbsp;“灭除有根本，&nbsp;&nbsp;&nbsp;&nbsp;度有到彼岸，&nbsp;&nbsp;&nbsp;&nbsp;已断于后际，&nbsp;&nbsp;&nbsp;&nbsp;世间无如佛。”

尔时，住后际天子以偈赞曰：

&nbsp;&nbsp;&nbsp;&nbsp;“如来后际住，&nbsp;&nbsp;&nbsp;&nbsp;寂灭到彼岸，&nbsp;&nbsp;&nbsp;&nbsp;度有一切智，&nbsp;&nbsp;&nbsp;&nbsp;觉了未悟者。”

尔时，于有住后际天子以偈赞曰：

&nbsp;&nbsp;&nbsp;&nbsp;“佛于后际住，&nbsp;&nbsp;&nbsp;&nbsp;说彼三有因，&nbsp;&nbsp;&nbsp;&nbsp;不见有诸结，&nbsp;&nbsp;&nbsp;&nbsp;后能不生有。”

尔时，得灭有天子以偈赞曰：

&nbsp;&nbsp;&nbsp;&nbsp;“知有空寂已，&nbsp;&nbsp;&nbsp;&nbsp;能解三有因，&nbsp;&nbsp;&nbsp;&nbsp;精进不怯弱，&nbsp;&nbsp;&nbsp;&nbsp;我礼平等者。”

尔时，度有到彼岸天子以偈赞曰：

&nbsp;&nbsp;&nbsp;&nbsp;“度有到彼岸，&nbsp;&nbsp;&nbsp;&nbsp;拔除有根源，&nbsp;&nbsp;&nbsp;&nbsp;救度诸群生，&nbsp;&nbsp;&nbsp;&nbsp;导师愍一切。”

尔时，于受无恼天子以偈赞曰：

&nbsp;&nbsp;&nbsp;&nbsp;“于受无贡高，&nbsp;&nbsp;&nbsp;&nbsp;无思亦无虑，&nbsp;&nbsp;&nbsp;&nbsp;禅事悉知解，&nbsp;&nbsp;&nbsp;&nbsp;观受如水泡。”

尔时，解受天子以偈赞曰：

&nbsp;&nbsp;&nbsp;&nbsp;“如来知诸受，&nbsp;&nbsp;&nbsp;&nbsp;本来无自性，&nbsp;&nbsp;&nbsp;&nbsp;凡夫所著处，&nbsp;&nbsp;&nbsp;&nbsp;如梦受欲乐。”

尔时，观受天子以偈赞曰：

&nbsp;&nbsp;&nbsp;&nbsp;“有智观诸受，&nbsp;&nbsp;&nbsp;&nbsp;能取于善道，&nbsp;&nbsp;&nbsp;&nbsp;不生未来受，&nbsp;&nbsp;&nbsp;&nbsp;如是见导师。”

尔时，离受天子以偈赞曰：

&nbsp;&nbsp;&nbsp;&nbsp;“受及所受者，&nbsp;&nbsp;&nbsp;&nbsp;佛见无自性，&nbsp;&nbsp;&nbsp;&nbsp;能即为众说，&nbsp;&nbsp;&nbsp;&nbsp;难知甚深句。”

尔时，决定知受天子以偈赞曰：

&nbsp;&nbsp;&nbsp;&nbsp;“诸受但世谛，&nbsp;&nbsp;&nbsp;&nbsp;第一义中无，&nbsp;&nbsp;&nbsp;&nbsp;如来说真实，&nbsp;&nbsp;&nbsp;&nbsp;除断世间疑。”

尔时，善解受天子以偈赞曰：

&nbsp;&nbsp;&nbsp;&nbsp;“世尊善知受，&nbsp;&nbsp;&nbsp;&nbsp;犹如空中云，&nbsp;&nbsp;&nbsp;&nbsp;谁迷无智者，&nbsp;&nbsp;&nbsp;&nbsp;独佛能实解。”

尔时，通达受天子以偈赞曰：

&nbsp;&nbsp;&nbsp;&nbsp;“如来达诸受，&nbsp;&nbsp;&nbsp;&nbsp;解受到彼岸，&nbsp;&nbsp;&nbsp;&nbsp;知受无我所，&nbsp;&nbsp;&nbsp;&nbsp;说法最为上。”

尔时，度受天子以偈赞曰：

&nbsp;&nbsp;&nbsp;&nbsp;“世尊已久度，&nbsp;&nbsp;&nbsp;&nbsp;最难三受海，&nbsp;&nbsp;&nbsp;&nbsp;舍离恶污泥，&nbsp;&nbsp;&nbsp;&nbsp;佛智号无上。”

尔时，断受天子以偈赞曰：

&nbsp;&nbsp;&nbsp;&nbsp;“导师于诸受，&nbsp;&nbsp;&nbsp;&nbsp;了知出世间，&nbsp;&nbsp;&nbsp;&nbsp;超离污染泥，&nbsp;&nbsp;&nbsp;&nbsp;不著于诸有。”

尔时，思受天子以偈赞曰：

&nbsp;&nbsp;&nbsp;&nbsp;“如来念诸受，&nbsp;&nbsp;&nbsp;&nbsp;由受苦世间，&nbsp;&nbsp;&nbsp;&nbsp;众生烦恼缚，&nbsp;&nbsp;&nbsp;&nbsp;佛知真实性。”

尔时，解心天子以偈赞曰：

&nbsp;&nbsp;&nbsp;&nbsp;“佛心伏烦恼，&nbsp;&nbsp;&nbsp;&nbsp;亦降诸魔怨，&nbsp;&nbsp;&nbsp;&nbsp;依真无所破，&nbsp;&nbsp;&nbsp;&nbsp;故佛号牟尼。”

尔时，识心天子以偈赞曰：

&nbsp;&nbsp;&nbsp;&nbsp;“佛久识心相，&nbsp;&nbsp;&nbsp;&nbsp;犹如巧幻师，&nbsp;&nbsp;&nbsp;&nbsp;幻作种种像，&nbsp;&nbsp;&nbsp;&nbsp;故佛号应供。”

尔时，心行天子以偈赞曰：

&nbsp;&nbsp;&nbsp;&nbsp;“大雄已修行，&nbsp;&nbsp;&nbsp;&nbsp;能断心所缘，&nbsp;&nbsp;&nbsp;&nbsp;亿劫阿僧祇，&nbsp;&nbsp;&nbsp;&nbsp;心性不可得。”

尔时，摄心天子以偈赞曰：

&nbsp;&nbsp;&nbsp;&nbsp;“躁动难调伏，&nbsp;&nbsp;&nbsp;&nbsp;无体而住窟，&nbsp;&nbsp;&nbsp;&nbsp;佛断速疾心，&nbsp;&nbsp;&nbsp;&nbsp;故能受胜供。”

尔时，拣择心天子以偈赞曰：

&nbsp;&nbsp;&nbsp;&nbsp;“佛已拣择心，&nbsp;&nbsp;&nbsp;&nbsp;众生为心缚，&nbsp;&nbsp;&nbsp;&nbsp;佛能真实知，&nbsp;&nbsp;&nbsp;&nbsp;如幻师教子。”

尔时，修心境界天子以偈赞曰：

&nbsp;&nbsp;&nbsp;&nbsp;“所行心境界，&nbsp;&nbsp;&nbsp;&nbsp;导师决定见，&nbsp;&nbsp;&nbsp;&nbsp;如梦受五欲，&nbsp;&nbsp;&nbsp;&nbsp;迷彼愚痴者。”

尔时，心自在天子以偈赞曰：

&nbsp;&nbsp;&nbsp;&nbsp;“调伏作业已，&nbsp;&nbsp;&nbsp;&nbsp;心无分别事，&nbsp;&nbsp;&nbsp;&nbsp;如来见心相，&nbsp;&nbsp;&nbsp;&nbsp;世间所不知。”

尔时，心勇天子以偈赞曰：

&nbsp;&nbsp;&nbsp;&nbsp;“所言心勇者，&nbsp;&nbsp;&nbsp;&nbsp;能破魔军众，&nbsp;&nbsp;&nbsp;&nbsp;以心见心者，&nbsp;&nbsp;&nbsp;&nbsp;观心不疲倦。”

尔时，建立天子以偈赞曰：

&nbsp;&nbsp;&nbsp;&nbsp;“如来观众生，&nbsp;&nbsp;&nbsp;&nbsp;于法建立者，&nbsp;&nbsp;&nbsp;&nbsp;以心能知心，&nbsp;&nbsp;&nbsp;&nbsp;彼则真佛子。”

尔时，定心天子以偈赞曰：

&nbsp;&nbsp;&nbsp;&nbsp;“所有伏心者，&nbsp;&nbsp;&nbsp;&nbsp;彼能行寂灭，&nbsp;&nbsp;&nbsp;&nbsp;是等离诸缚，&nbsp;&nbsp;&nbsp;&nbsp;不为魔所恼。”

尔时，柔软心天子以偈赞曰：

&nbsp;&nbsp;&nbsp;&nbsp;“勇健柔软心，&nbsp;&nbsp;&nbsp;&nbsp;调伏众生辈，&nbsp;&nbsp;&nbsp;&nbsp;所乐佛法者，&nbsp;&nbsp;&nbsp;&nbsp;不著于诸欲。”

尔时，净心天子以偈赞曰：

&nbsp;&nbsp;&nbsp;&nbsp;“善心乐清净，&nbsp;&nbsp;&nbsp;&nbsp;审思而作业，&nbsp;&nbsp;&nbsp;&nbsp;闻佛正法已，&nbsp;&nbsp;&nbsp;&nbsp;无疑于深义。”

尔时，住法天子以偈赞曰：

&nbsp;&nbsp;&nbsp;&nbsp;“所有向法心，&nbsp;&nbsp;&nbsp;&nbsp;深乐不退没，&nbsp;&nbsp;&nbsp;&nbsp;彼是真佛子，&nbsp;&nbsp;&nbsp;&nbsp;已到调伏地。”

尔时，思惟法天子以偈赞曰：

&nbsp;&nbsp;&nbsp;&nbsp;“思惟于法界，&nbsp;&nbsp;&nbsp;&nbsp;境界无非一，&nbsp;&nbsp;&nbsp;&nbsp;一切法界净，&nbsp;&nbsp;&nbsp;&nbsp;诸佛所学处。”

尔时，法界建立天子以偈赞曰：

&nbsp;&nbsp;&nbsp;&nbsp;“法界所建立，&nbsp;&nbsp;&nbsp;&nbsp;是大慈悲心，&nbsp;&nbsp;&nbsp;&nbsp;能住一相中，&nbsp;&nbsp;&nbsp;&nbsp;彼是真佛子。”

尔时，法界境界天子以偈赞曰：

&nbsp;&nbsp;&nbsp;&nbsp;“世尊说法界，&nbsp;&nbsp;&nbsp;&nbsp;是为诸佛土，&nbsp;&nbsp;&nbsp;&nbsp;大士所行处，&nbsp;&nbsp;&nbsp;&nbsp;此智不思议。”

尔时，法界生天子以偈赞曰：

&nbsp;&nbsp;&nbsp;&nbsp;“法界所出生，&nbsp;&nbsp;&nbsp;&nbsp;是智难思议，&nbsp;&nbsp;&nbsp;&nbsp;不疑深佛法，&nbsp;&nbsp;&nbsp;&nbsp;亦知诸根性。”

尔时，入法界天子以偈赞曰：

&nbsp;&nbsp;&nbsp;&nbsp;“入深法界者，&nbsp;&nbsp;&nbsp;&nbsp;解法无与等，&nbsp;&nbsp;&nbsp;&nbsp;是力不思议，&nbsp;&nbsp;&nbsp;&nbsp;亦得诸妙愿。”

尔时，法界无畏天子以偈赞曰：

&nbsp;&nbsp;&nbsp;&nbsp;“已得无畏法，&nbsp;&nbsp;&nbsp;&nbsp;是住安隐处，&nbsp;&nbsp;&nbsp;&nbsp;所有辩才力，&nbsp;&nbsp;&nbsp;&nbsp;无能与等者。”

尔时，善解法界天子以偈赞曰：

&nbsp;&nbsp;&nbsp;&nbsp;“如来解法界，&nbsp;&nbsp;&nbsp;&nbsp;亦达一切智，&nbsp;&nbsp;&nbsp;&nbsp;示现法界相，&nbsp;&nbsp;&nbsp;&nbsp;如掌庵罗果。”

尔时，住法界天子以偈赞曰：

&nbsp;&nbsp;&nbsp;&nbsp;“世尊住法界，&nbsp;&nbsp;&nbsp;&nbsp;见法真实性，&nbsp;&nbsp;&nbsp;&nbsp;不依亦不离，&nbsp;&nbsp;&nbsp;&nbsp;不取复不舍。”

尔时，法界行天子以偈赞曰：

&nbsp;&nbsp;&nbsp;&nbsp;“如来行法界，&nbsp;&nbsp;&nbsp;&nbsp;寂静如虚空，&nbsp;&nbsp;&nbsp;&nbsp;境界大牟尼，&nbsp;&nbsp;&nbsp;&nbsp;敬礼慈悲父。”

尔时，归法界天子以偈赞曰：

&nbsp;&nbsp;&nbsp;&nbsp;“随其种种门，&nbsp;&nbsp;&nbsp;&nbsp;世尊说法界，&nbsp;&nbsp;&nbsp;&nbsp;彼彼法门中，&nbsp;&nbsp;&nbsp;&nbsp;无心亦无色。”

尔时，法界精进天子以偈赞曰：

&nbsp;&nbsp;&nbsp;&nbsp;“世尊说精进，&nbsp;&nbsp;&nbsp;&nbsp;能知于法界，&nbsp;&nbsp;&nbsp;&nbsp;因修精进故，&nbsp;&nbsp;&nbsp;&nbsp;觉智到彼岸。”

尔时，法界充满天子以偈赞曰：

&nbsp;&nbsp;&nbsp;&nbsp;“大慈以正法，&nbsp;&nbsp;&nbsp;&nbsp;充饱诸世间，&nbsp;&nbsp;&nbsp;&nbsp;能知法界者，&nbsp;&nbsp;&nbsp;&nbsp;彼得住菩提。”

尔时，彻法界天子以偈赞曰：

&nbsp;&nbsp;&nbsp;&nbsp;“世尊彻深法，&nbsp;&nbsp;&nbsp;&nbsp;故能观世间，&nbsp;&nbsp;&nbsp;&nbsp;法界悉知已，&nbsp;&nbsp;&nbsp;&nbsp;我礼天人师。”

尔时，住智处天子以偈赞曰：

&nbsp;&nbsp;&nbsp;&nbsp;“是处人中上，&nbsp;&nbsp;&nbsp;&nbsp;如来智所得，&nbsp;&nbsp;&nbsp;&nbsp;法界及十方，&nbsp;&nbsp;&nbsp;&nbsp;导师所行处。”

尔时，住处天子以偈赞曰：

&nbsp;&nbsp;&nbsp;&nbsp;“法界是住处，&nbsp;&nbsp;&nbsp;&nbsp;众智所行道，&nbsp;&nbsp;&nbsp;&nbsp;诸有一切法，&nbsp;&nbsp;&nbsp;&nbsp;悉作一相解。”

尔时，知处天子以偈赞曰：

&nbsp;&nbsp;&nbsp;&nbsp;“世尊知法界，&nbsp;&nbsp;&nbsp;&nbsp;已作一相修，&nbsp;&nbsp;&nbsp;&nbsp;众生诸欲性，&nbsp;&nbsp;&nbsp;&nbsp;佛亦悉了知。”

尔时，出处天子以偈赞曰：

&nbsp;&nbsp;&nbsp;&nbsp;“能取一切智，&nbsp;&nbsp;&nbsp;&nbsp;是谓诸佛子，&nbsp;&nbsp;&nbsp;&nbsp;于此法界处，&nbsp;&nbsp;&nbsp;&nbsp;惟智所能知。”

尔时，学处天子以偈赞曰：

&nbsp;&nbsp;&nbsp;&nbsp;“所习法界者，&nbsp;&nbsp;&nbsp;&nbsp;安住菩提中，&nbsp;&nbsp;&nbsp;&nbsp;得达自然处，&nbsp;&nbsp;&nbsp;&nbsp;疾成于如来。”

尔时，非处学天子以偈赞曰：

&nbsp;&nbsp;&nbsp;&nbsp;“所见非处者，&nbsp;&nbsp;&nbsp;&nbsp;能乐如来教，&nbsp;&nbsp;&nbsp;&nbsp;千亿众魔军，&nbsp;&nbsp;&nbsp;&nbsp;不能迷惑彼。”

尔时，知非处天子以偈赞曰：

&nbsp;&nbsp;&nbsp;&nbsp;“所有知非处，&nbsp;&nbsp;&nbsp;&nbsp;智者得欣喜，&nbsp;&nbsp;&nbsp;&nbsp;我等修菩提，&nbsp;&nbsp;&nbsp;&nbsp;亿魔不能动。”

尔时，深密处天子以偈赞曰：

&nbsp;&nbsp;&nbsp;&nbsp;“善学深智处，&nbsp;&nbsp;&nbsp;&nbsp;安住正法中，&nbsp;&nbsp;&nbsp;&nbsp;能乘魔波旬，&nbsp;&nbsp;&nbsp;&nbsp;如车驾调马。”

尔时，善非处天子以偈赞曰：

&nbsp;&nbsp;&nbsp;&nbsp;“非处善法界，&nbsp;&nbsp;&nbsp;&nbsp;习学于一相，&nbsp;&nbsp;&nbsp;&nbsp;若魔能恼者，&nbsp;&nbsp;&nbsp;&nbsp;佛说无是处。”

尔时，住处天子以偈赞曰：

&nbsp;&nbsp;&nbsp;&nbsp;“是处及非处，&nbsp;&nbsp;&nbsp;&nbsp;示现愚痴者，&nbsp;&nbsp;&nbsp;&nbsp;如来自觉已，&nbsp;&nbsp;&nbsp;&nbsp;复为众生说。”

尔时，善取天子以偈赞曰：

&nbsp;&nbsp;&nbsp;&nbsp;“彼因所取事，&nbsp;&nbsp;&nbsp;&nbsp;及昔所作业，&nbsp;&nbsp;&nbsp;&nbsp;彼因修业处，&nbsp;&nbsp;&nbsp;&nbsp;世尊皆悉知。”

尔时，巧业天子以偈赞曰：

&nbsp;&nbsp;&nbsp;&nbsp;“贪欲及恚痴，&nbsp;&nbsp;&nbsp;&nbsp;佛亦知因业，&nbsp;&nbsp;&nbsp;&nbsp;为因为业者，&nbsp;&nbsp;&nbsp;&nbsp;如来悉知彼。”

尔时，知当来天子以偈赞曰：

&nbsp;&nbsp;&nbsp;&nbsp;“知彼当来世，&nbsp;&nbsp;&nbsp;&nbsp;众生所作业，&nbsp;&nbsp;&nbsp;&nbsp;彼因所作事，&nbsp;&nbsp;&nbsp;&nbsp;是处佛悉知。”

尔时，思现在天子以偈赞曰：

&nbsp;&nbsp;&nbsp;&nbsp;“普及十方界，&nbsp;&nbsp;&nbsp;&nbsp;众生业与因，&nbsp;&nbsp;&nbsp;&nbsp;处及因业事，&nbsp;&nbsp;&nbsp;&nbsp;导师悉了知。”

尔时，力境界天子以偈赞曰：

&nbsp;&nbsp;&nbsp;&nbsp;“若业若与因，&nbsp;&nbsp;&nbsp;&nbsp;处所及出生，&nbsp;&nbsp;&nbsp;&nbsp;如来无不知，&nbsp;&nbsp;&nbsp;&nbsp;故称天人师。”

尔时，乐力天子以偈赞曰：

&nbsp;&nbsp;&nbsp;&nbsp;“因业及处所，&nbsp;&nbsp;&nbsp;&nbsp;三世果报中，&nbsp;&nbsp;&nbsp;&nbsp;彼有所作事，&nbsp;&nbsp;&nbsp;&nbsp;如来皆悉知。”

尔时，力主天子以偈赞曰：

&nbsp;&nbsp;&nbsp;&nbsp;“因业所作事，&nbsp;&nbsp;&nbsp;&nbsp;报因及因缘，&nbsp;&nbsp;&nbsp;&nbsp;处所性自离，&nbsp;&nbsp;&nbsp;&nbsp;是佛无有等。”

尔时，力吉祥天子以偈赞曰：

&nbsp;&nbsp;&nbsp;&nbsp;“因业所作事，&nbsp;&nbsp;&nbsp;&nbsp;处因缘世谛，&nbsp;&nbsp;&nbsp;&nbsp;所受用果报，&nbsp;&nbsp;&nbsp;&nbsp;佛知彼悉空。”

尔时，力悦天子以偈赞曰：

&nbsp;&nbsp;&nbsp;&nbsp;“因业所作事，&nbsp;&nbsp;&nbsp;&nbsp;俗谛因缘处，&nbsp;&nbsp;&nbsp;&nbsp;佛自悉知已，&nbsp;&nbsp;&nbsp;&nbsp;说彼无自性。”

尔时，力游戏天子以偈赞曰：

&nbsp;&nbsp;&nbsp;&nbsp;“因缘所作事，&nbsp;&nbsp;&nbsp;&nbsp;处因缘世谛，&nbsp;&nbsp;&nbsp;&nbsp;不由自他生，&nbsp;&nbsp;&nbsp;&nbsp;佛知从缘起。”
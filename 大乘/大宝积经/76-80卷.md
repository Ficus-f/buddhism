## 卷第七十六

### 菩萨见实会第十六之十六四转轮王品第二十六之二

“大王，过去有王名曰地天，如法为王，名为法王；七宝具足，所谓轮宝、象宝、马宝、明珠宝、玉女宝、长者宝、主兵宝，是名七宝。大王，彼地天王，父名曰地生。彼地生王临命终时，其地天最为长子。其地生命终之后，辅相大臣，灌地天顶以为大王，即为刹利灌顶大王。时地天王，既为刹利灌顶王已，于十五日月盛圆满受斋之日，沐浴洗头，剪除须鬓及以爪甲已，著新净衣，以诸华鬘、种种璎珞、天冠臂印、环钏耳磲庄严其身，在高楼上婇女围绕。即于东方有金轮宝，千辐不减，毂辋具足，光明照耀，纵广七肘纯是真金。大王，时地天王见是事已，即作是念：‘我昔曾闻先旧人说：若刹利灌顶王，于十五日月圆满时受斋之日，沐浴洗头，剪除须鬓及除爪甲，著不污衣，以诸华鬘、种种璎珞、天冠臂印、环钏铒磲庄严其身，在高楼上婇女围绕。若于东方有金轮宝，毂辋具足，千辐不减而来应者，当知是王定当得作转轮圣王。’复作是念：‘我今岂可作轮王耶？我今当试。’

“大王，尔时地天王即从坐起，偏袒右肩，整理衣服，右膝著地，对轮合掌，向彼天轮作如是言：‘宝轮可下在地而住。’作是语已，彼天宝轮从空下地，住在王前。时地天王，即以妙香用涂其手，胜妙好衣以拭轮宝，以其右手接取轮宝置左手中，复以右手摩拭其轮，作如是言：‘汝今应当降伏东方。’作是语已，时金轮宝飞升虚空左右旋转，即往东方至彼往昔转轮王道。其道平正，布散诸华甚可爱乐，轮所经处皆悉平正无有高下。以王福力，河池井泉枯竭之处，八功德水悉皆盈满，一切所有树林华果枯悴之者悉皆敷荣，已敷荣者更增郁茂。大王，尔时地天转轮圣王，即与四兵随轮而去。轮宝若住，王亦随住。王所至处所有国土，大小诸王与其臣民，各以金盘盛满银粟，或以银盘盛满金粟，奉迎大王各作是言：‘善哉！大王。善来！大王。此诸国土安隐丰乐，人民炽盛，唯愿大王，受此国土摄化人民。我等皆当奉给左右，唯愿止住。’尔时，地天转轮圣王，告彼诸国王及臣民等，作如是言：‘我今不须国土宝物，汝自受用。汝今若欲随顺我者，应离杀生，亦莫偷盗，亦莫邪淫，亦莫妄语，亦莫两舌，亦勿恶口，亦莫绮语，亦莫贪欲，亦莫瞋恚，亦莫邪见。汝等应当自住十善，亦教他人令住十善，我则知汝归从于我，受我教敕，我观汝等犹如我子。汝等常应供养父母、师长及诸沙门、婆罗门等，莫作非法不善恶行，亦劝他人令行善法。若能如是，我知汝等一切国土所有人民，悉皆归从降伏于我。’又复告言：‘汝等常应孝养父母，恭敬师长及诸沙门、诸婆罗门，莫作非法不善恶行，亦劝他人令行善法。若能如是，我知汝等一切国土所有人民，悉皆归从降属于我。’尔时，圣王及诸四兵，如是渐渐渡于大海，降弗婆提过尽人境轮宝乃住。如是乃至南西北方，及郁单越悉降伏已，渡彼北海尽人境已，王及轮宝还阎浮提，本宫门上在虚空中停住不动。尔时，地天转轮圣王，如是降伏四天下已，还阎浮提即便止住。地天大王及与轮宝还来至此阎浮提，时彼四天下变成七宝，端严姝特。何谓七宝？所谓金、银、琉璃、玻瓈、砗磲、赤珠、玛瑙。尔时，轮宝于四天下，周回旋转已，一切地狱、畜生、饿鬼八难消灭，于四天下所有一切不善恶声悉皆除灭，况有造作诸恶业者？何以故？皆是地天圣王本愿力故。又复轮宝周旋转时，四天下中不假种植，处处皆生自然粳米，净无糠糩。又复轮宝天下中自然而生天树宝衣。又复轮宝周旋转时，四天下中一切病患，悉皆除愈；唯除三患。何等为三？一者、求欲，二者、段食，三者、衰老。又复轮宝旋转之时，四天下中所有人民寿千万岁。又复轮宝周旋转时，四天下中一切人民，所有苦恼自然消灭。如是等无量无边，希有不可思议之事，出现于世。

“尔时，地天大王，复于久时作如是念：‘我今于此受诸快乐，五欲众具颇更有处胜此以不？’复自思念：‘我昔曾闻须弥顶上，有三十三天五欲资具，其事云何？’尔时，地天大王未除爱欲，厌恶人间所有五欲资财之具，欣彼天中上妙之乐：‘我今宁可往彼天上。’尔时，地天大王作是念已，王及四兵，忽然之顷至忉利天。尔时，帝释遥见地天大王，作如是言：‘善来！大王。善哉！大王。’即分半座命王令坐，王即就坐。尔时，地天在彼天上，经无量百千岁分位而治。尔时，地天大王，复于久时生大贪心，作如是念：‘我今应当退彼天主，独为天王。’作是念已，即从帝释半座而堕，并及四兵，至阎浮提安隐城中。尔时，地天大王，久在天上受胜妙乐，心生耽乐；忽至人间，不能堪受人中资具，身心沉没。犹如醍醐置热沙中，寻即消化莫知所在；地天大王身心沉没，不能堪忍人中所有饮食精气，亦复如是。尔时，地天大王身心疲顿，而说偈言：

&nbsp;&nbsp;&nbsp;&nbsp;“‘诸王大自在，&nbsp;&nbsp;&nbsp;&nbsp;不能除渴爱，&nbsp;&nbsp;&nbsp;&nbsp;如干草遇火，&nbsp;&nbsp;&nbsp;&nbsp;是故应舍欲

&nbsp;&nbsp;&nbsp;&nbsp;常行于淫欲，&nbsp;&nbsp;&nbsp;&nbsp;未曾满足时，&nbsp;&nbsp;&nbsp;&nbsp;如渴饮碱水，&nbsp;&nbsp;&nbsp;&nbsp;终不能除渴

&nbsp;&nbsp;&nbsp;&nbsp;如众流归海，&nbsp;&nbsp;&nbsp;&nbsp;终无有满足，&nbsp;&nbsp;&nbsp;&nbsp;爱欲亦如是，&nbsp;&nbsp;&nbsp;&nbsp;曾无满足时

&nbsp;&nbsp;&nbsp;&nbsp;如火焚草木，&nbsp;&nbsp;&nbsp;&nbsp;无有厌足时，&nbsp;&nbsp;&nbsp;&nbsp;爱欲亦如是，&nbsp;&nbsp;&nbsp;&nbsp;终无有满足

&nbsp;&nbsp;&nbsp;&nbsp;犹如深谷响，&nbsp;&nbsp;&nbsp;&nbsp;随声无休息，&nbsp;&nbsp;&nbsp;&nbsp;闻声亦如是，&nbsp;&nbsp;&nbsp;&nbsp;亦无休息时

&nbsp;&nbsp;&nbsp;&nbsp;亦如盛香箧，&nbsp;&nbsp;&nbsp;&nbsp;受香无简择，&nbsp;&nbsp;&nbsp;&nbsp;嗅香亦如是，&nbsp;&nbsp;&nbsp;&nbsp;亦无有厌足

&nbsp;&nbsp;&nbsp;&nbsp;如杓挠美食，&nbsp;&nbsp;&nbsp;&nbsp;终无知止足，&nbsp;&nbsp;&nbsp;&nbsp;舌贪嗜美味，&nbsp;&nbsp;&nbsp;&nbsp;亦无于止足

&nbsp;&nbsp;&nbsp;&nbsp;如镜现面像，&nbsp;&nbsp;&nbsp;&nbsp;亦无有厌足，&nbsp;&nbsp;&nbsp;&nbsp;如是行欲人，&nbsp;&nbsp;&nbsp;&nbsp;于欲无厌足

&nbsp;&nbsp;&nbsp;&nbsp;如虚空受风，&nbsp;&nbsp;&nbsp;&nbsp;未曾有厌足，&nbsp;&nbsp;&nbsp;&nbsp;身常受诸触，&nbsp;&nbsp;&nbsp;&nbsp;终无厌足时

&nbsp;&nbsp;&nbsp;&nbsp;如梦中饮水，&nbsp;&nbsp;&nbsp;&nbsp;终不能除渴，&nbsp;&nbsp;&nbsp;&nbsp;意所受诸法，&nbsp;&nbsp;&nbsp;&nbsp;亦无有厌足

&nbsp;&nbsp;&nbsp;&nbsp;贪求爱欲人，&nbsp;&nbsp;&nbsp;&nbsp;复增长爱欲，&nbsp;&nbsp;&nbsp;&nbsp;观于诸境界，&nbsp;&nbsp;&nbsp;&nbsp;爱无厌足时

&nbsp;&nbsp;&nbsp;&nbsp;见欲增苦恼，&nbsp;&nbsp;&nbsp;&nbsp;犹如火焚薪，&nbsp;&nbsp;&nbsp;&nbsp;灭除诸爱欲，&nbsp;&nbsp;&nbsp;&nbsp;亦如水灭火。’”

佛言：“大王，汝知尔时地天大王，岂异人乎？大王当知，勿作异观，地天王者即我身是。大王当知，彼地天大王，往昔之时豪富自在，贪求无厌，遂便命终。何以故？诸根无厌，境无能满；诸根如镜，境如光影；诸根如幻，境界如梦。大王，应当安心此法，深自观察，勿随他教。大王，此法乃是过去、未来、现在诸佛世尊无上菩提。大王，应当远离一切豪贵，应当消竭一切渴海，倒憍慢山，远离一切衰祸，于一切法平等；非一切凡夫地，亦非声闻之所能行，又非一切缘觉境界，乃是一切菩萨所行，一切诸佛正觉所证。王当安心勿令散乱，应作是念：‘我当云何于未来世，一切世间天人之中，得为灯明、为炬、为光、为船、为导、为师，得为商主、为首、为无上，自度度彼，自脱脱彼，自安安彼，自得涅槃令他涅槃？’大王，莫观先际所更豪富自在。大王当知，诸根如幻，无有厌足，无能满者；境界如梦，不能令满。”

佛言：“大王，过去有王名曰顶生，有大威德，有大神足，有大威势，从父乌哺沙王顶上而生；久积善根，曾见无量无数诸佛，修诸善根，于诸世尊恭敬供养，积集善本，于四天下豪贵自在。大王，时顶生王，灌顶受位七日已，得七宝具足，为转轮王。何者为七？一者、金轮宝，千辐不减，毂辋具足，自然而有，纵广七肘而来应之。二者、白象宝，六牙具足，七肢拄地，白如雪山自然而至。三者、马宝，其色绀艳而来应之。此上象、马从旦至食，于四天下周遍八方，尽大海际还住本处。四者、珠宝，大如人髀，纯青琉璃，其光照曜，周匝八方各一由旬。五者、长者宝，丰饶财宝，巨富无量，随王所念皆能办之自然而应。六者、玉女宝，形容端正微妙第一，不长不短，不白不黑；身诸毛孔出栴檀香，口气净洁如青莲华；其舌广大出能覆面，形色细薄如赤铜鍱；身体柔软犹如无骨，冬温夏凉；其心慈悲，常出软语；以手触王，即知王心所念之处。七者、主兵宝，自然而出，勇猛策谋武略第一，预知王心七日所念，善知四兵斗战之法，未集者令集，已集者令散。千子具足，勇健端正，能降怨敌。大王，尔时顶生转轮圣王，七宝具足，王四天下如法化世，令四天下丰乐安隐，人民炽盛；城邑聚落次第相近，鸡飞相及。尔时大地，一切无有沙砾荆棘，多饶众宝，具足无量园林泉池，端严姝妙甚可爱乐。何以故？皆是顶生圣王安住法力。当尔之时，若天若人，受欲乐中最为第一。

“大王，尔时顶生大王所住之城，名阿踰阇。其城东西十二由旬，南北长七由旬。其城七宝众宝罗网弥覆其上，悬众宝铃。其城内外种种庄严悉皆如上，无量称王宝庄严城等无有异，亦如忉利得胜之堂。大王，顶生大王造三种殿：一名月出殿，于盛夏热时王居其中；其第二殿名毗琉璃藏，于春月时王居其中；其第三殿名日威德起，于冬寒时王居其中。尔时，顶生与玉女宝并诸婇女，前后围绕入月出殿，时身体清凉，犹如牛头栴檀涂其身体。王与眷属前后围绕，若入彼毗琉璃殿时，身心调适，犹如多摩罗叶香用涂其身。大王，其顶生大王，复与眷属婇女围绕，入彼日威德殿时，身体和暖，犹如沉水香用涂其身，入彼殿时身体和暖亦复如是。大王，是顶生王随欲自在，令诸殿等随其时节而生乐触，随意出风，随意出雨，种种音乐随意而至，资生所须亦随意现。大王，尔时顶生于其宫内，七日之中天雨金银，过七日已作如是念：‘甚奇希有不可思议！如此清净之业，所获果报随意而现充满我意，福德所致无差违也。谁有得见如是果报，于修福德而生知足？’

“大王，顶生圣王于阎浮提，经百千岁已，作如是念：‘我今于此阎浮大洲，安隐丰乐，人民炽盛，悉皆归属，于我宫内七日雨宝。我今当往西瞿陀尼。’作是念已，顶生大王即与四兵上升虚空，从阎浮提渐次至彼西瞿陀尼。王既至彼，于无量百千岁，在彼王领。顶生大王依报过人，未得天报。大王，顶生圣王于瞿陀尼，随意雨宝满其宫内，如阎浮提等无有异。大王，尔时顶生复于后时，作如是念：‘我王阎浮提，丰乐安隐，人民炽盛，又于宫内随意雨宝。此瞿陀尼，亦皆安隐丰乐，人民炽盛，又于宫内随意雨宝。我今亦知东有大洲，名弗婆提，我今当往。’作是念已，即与四兵俱升虚空，从瞿陀尼渐次而往东弗婆提。王既至彼，于弗婆提止住王领，无量千岁受五欲乐，依报过人，未得天报。大王，顶生圣王，于弗婆提随意雨宝满其宫内，如阎浮提等无有异。大王，尔时顶生复于后时，作如是念：‘我阎浮提丰乐安隐，人民炽盛，又于宫内随意雨宝。及瞿陀尼，亦皆安隐丰乐，人民炽盛，亦于宫内随意雨宝。此弗婆提，皆悉安隐丰乐，人民炽盛，亦于宫内随意雨宝。我今亦知北有大洲名郁单越，其中人民无我我所，虽复如此，我当往彼自试眷属。’顶生大王作是念已，与其四兵俱升虚空，从弗婆提渐次而往北郁单越。王既至彼，于郁单越，无量千岁教诫眷属，复于久时作如是念：‘我阎浮提丰乐安隐，已雨七宝；及瞿陀尼人民炽盛，安隐雨宝；东弗婆提亦皆如是，随意雨宝；此郁单越悉亦安隐。我曾闻有三十三天住须弥顶，我今当往躬自观之。’尔时顶生作是念已，即与四兵俱升虚空，住须弥山顶。当尔之时，释提桓因与三十三天，集善法堂论人天事。尔时，帝释遥见顶生从远而来，即出迎之，作如是言：‘善来！大王，善来至此！’即分半座命王令坐，王即就座。时顶生王坐半座时，即有十种胜事映蔽诸天。何等为十？一者、寿命胜天，二者、容色胜天，三者、名称胜天，四者、受乐胜天，五者、王领自在胜天，六者、形貌胜天，七者、音声胜天，八者、香气胜天，九者、食味胜天，十者、细触胜天。大王，尔时顶生与彼帝释，形容相貌、行动威仪等无差别，饮食衣服资生之具悉无有异，唯有视瞬为别异耳！而诸天等分别识知天王、人王二种之别。”

佛言：“大王，甚奇希有！帝释、顶生人天既别，形容相貌等无有异。大王当知，福德之力其事如是，谁于福德而生足也？大王，尔时顶生在忉利天，无量千岁为增上自在。大王，尔时顶生于四天下豪富自在，复于忉利天上豪富自在，帝释分治犹不厌足，复作是念：‘我今宁可独为天主，何用帝释？宜应退之。’大王，尔时顶生作是念已，从天退下还阎浮提，于阿踰阇城最上园中。王当下时，威光照曜遍阎浮提，一切诸方映蔽日光；亦如日出月无光明，日光在空无复光明，王光映蔽亦复如是；如日轮出映蔽月轮，顶生威光映彼日轮亦复如是。大王，尔时阿踰城人出城游观，见彼顶生并及四兵，从天而退堕其园中。彼人见已怪未曾有，即入城中遍告城人言：‘今有天子并及四兵，从空而下，堕彼王最上园中。’大王，尔时城中王及臣民，办具种种歌舞伎乐、涂香、末香、宝幢、幡盖、华鬘、璎珞，身体衣服悉皆清净，速疾出城诣彼园中。大王，尔时顶生从天堕时，一切大地六种震动。当尔之时，一切人中所有庄严，最胜妙香用涂其身，悉至园中顶生王所。尔时，顶生耽著天中上妙资产，不能堪忍人中资具所有香气，沉惛在地。喻如生酥醍醐投极热沙中，不得停住；尔时，顶生沉惛不住亦复如是。尔时，城中王及臣民内外人众，见顶生王在彼园中沉惛在地，即便问言：‘天为是谁？’尔时，顶生即告彼王及诸人民言：‘汝昔曾闻有顶生大王不？’尔时，国王及诸人民咸皆答言：‘我昔曾从耆旧人所，闻有大王名曰顶生，不舍人身，将诸眷属并及四兵而升天上。’尔时，顶生告诸人言：‘昔顶生者，我身是也。我及四兵从天而堕。’尔时，国王及城内外所有人众，即以偈颂，问顶生曰：

&nbsp;&nbsp;&nbsp;&nbsp;“‘我从旧人所，&nbsp;&nbsp;&nbsp;&nbsp;闻有威德王，&nbsp;&nbsp;&nbsp;&nbsp;号名曰顶生，&nbsp;&nbsp;&nbsp;&nbsp;极有大名称

&nbsp;&nbsp;&nbsp;&nbsp;已身及四兵，&nbsp;&nbsp;&nbsp;&nbsp;从此升天上，&nbsp;&nbsp;&nbsp;&nbsp;并及诸眷属，&nbsp;&nbsp;&nbsp;&nbsp;法王如法治。’

&nbsp;&nbsp;&nbsp;&nbsp;“人天胜王言：&nbsp;&nbsp;&nbsp;&nbsp;‘无常力所害，&nbsp;&nbsp;&nbsp;&nbsp;退天乐受苦，&nbsp;&nbsp;&nbsp;&nbsp;顶生者我是。’

&nbsp;&nbsp;&nbsp;&nbsp;“诸人皆合掌，&nbsp;&nbsp;&nbsp;&nbsp;顶礼大王足：&nbsp;&nbsp;&nbsp;&nbsp;‘有何希有事，&nbsp;&nbsp;&nbsp;&nbsp;未来当传说？’

&nbsp;&nbsp;&nbsp;&nbsp;“从天而退者，&nbsp;&nbsp;&nbsp;&nbsp;受苦王说言：&nbsp;&nbsp;&nbsp;&nbsp;“‘汝听希有事，&nbsp;&nbsp;&nbsp;&nbsp;欣乐莫放逸：

&nbsp;&nbsp;&nbsp;&nbsp;顶生大王者，&nbsp;&nbsp;&nbsp;&nbsp;统领四天下，&nbsp;&nbsp;&nbsp;&nbsp;受乐过天人，&nbsp;&nbsp;&nbsp;&nbsp;欲无厌致死

&nbsp;&nbsp;&nbsp;&nbsp;于其后宫内，&nbsp;&nbsp;&nbsp;&nbsp;七日雨珍宝，&nbsp;&nbsp;&nbsp;&nbsp;如法治天下，&nbsp;&nbsp;&nbsp;&nbsp;欲无厌而死

&nbsp;&nbsp;&nbsp;&nbsp;与彼天帝释，&nbsp;&nbsp;&nbsp;&nbsp;分半座而坐，&nbsp;&nbsp;&nbsp;&nbsp;恶觉所恼乱，&nbsp;&nbsp;&nbsp;&nbsp;多欲故退堕

&nbsp;&nbsp;&nbsp;&nbsp;于其生死海，&nbsp;&nbsp;&nbsp;&nbsp;无智故沉没，&nbsp;&nbsp;&nbsp;&nbsp;乐著五欲者，&nbsp;&nbsp;&nbsp;&nbsp;天欲无厌死

&nbsp;&nbsp;&nbsp;&nbsp;如渴梦饮水，&nbsp;&nbsp;&nbsp;&nbsp;不能除其渴，&nbsp;&nbsp;&nbsp;&nbsp;受五欲亦尔，&nbsp;&nbsp;&nbsp;&nbsp;终无有厌足

&nbsp;&nbsp;&nbsp;&nbsp;智慧诸众生，&nbsp;&nbsp;&nbsp;&nbsp;断除愚痴闇，&nbsp;&nbsp;&nbsp;&nbsp;彼智者知足，&nbsp;&nbsp;&nbsp;&nbsp;正观诸有趣

&nbsp;&nbsp;&nbsp;&nbsp;智观察有趣，&nbsp;&nbsp;&nbsp;&nbsp;慧见老病死，&nbsp;&nbsp;&nbsp;&nbsp;断除诸渴爱，&nbsp;&nbsp;&nbsp;&nbsp;舍有趣无著

&nbsp;&nbsp;&nbsp;&nbsp;观触如火烧，&nbsp;&nbsp;&nbsp;&nbsp;便舍于渴爱，&nbsp;&nbsp;&nbsp;&nbsp;观受亦如是，&nbsp;&nbsp;&nbsp;&nbsp;知受是非善

&nbsp;&nbsp;&nbsp;&nbsp;如击众音乐，&nbsp;&nbsp;&nbsp;&nbsp;根境界亦然，&nbsp;&nbsp;&nbsp;&nbsp;圣教中调伏，&nbsp;&nbsp;&nbsp;&nbsp;能舍根自性

&nbsp;&nbsp;&nbsp;&nbsp;一切五种入，&nbsp;&nbsp;&nbsp;&nbsp;从于名色生，&nbsp;&nbsp;&nbsp;&nbsp;识于中分别，&nbsp;&nbsp;&nbsp;&nbsp;则生于思觉

&nbsp;&nbsp;&nbsp;&nbsp;圣者作是观，&nbsp;&nbsp;&nbsp;&nbsp;于趣有不著，&nbsp;&nbsp;&nbsp;&nbsp;智者慧满足，&nbsp;&nbsp;&nbsp;&nbsp;证灭如薪尽。’

&nbsp;&nbsp;&nbsp;&nbsp;“顶生向彼王，&nbsp;&nbsp;&nbsp;&nbsp;臣民说是已，&nbsp;&nbsp;&nbsp;&nbsp;示诸有无常，&nbsp;&nbsp;&nbsp;&nbsp;即便取终没。”

佛告大王：“汝知尔时顶生王者，岂异人乎？勿作异观，莫生疑惑，我身是也。我昔曾为顶生王时，统领人天豪贵自在，贪欲无厌而取终没。是故，大王，应舍豪富、憍漫自在、住不放逸。若能住于不放逸行，是人即能修诸善根。大王，若不放逸者，复能入于法界平等。大王，若人能离放逸者，成就利益。大王，有为无为界，非男非女，非过去、非未来、非现在。大王，当于此法安住自心，勿随他教。大王，此法乃是过去、未来、现在诸佛世尊无上菩提。大王，应当远离一切豪贵，消竭一切渴海，倒憍慢山，远离一切衰祸，于一切平等；非一切凡夫地，亦非声闻之所能行，又非一切缘觉境界，乃是一切菩萨所行，一切诸佛正觉所证。王当安心，勿令散乱，应作是念：‘我当云何于未来世一切世间天人之中，得为灯明、为炬、为光、为船、为导、为师，得为商主、为首、为无上，自度度彼，自脱脱彼，自安安彼，自得涅槃令他涅槃？’大王，观先际所经豪富自在。大王当知，诸根如幻，无有厌足，无能满者；境界如梦，不能令满。

“大王，过去有王，名曰尼弥，了达诸法，如法为王，重不放逸，若所作事离诸放逸。大王，是尼弥王，常观三世平等。又观一切诸法，犹如三世平等。观过去一切诸法，远离自性；观未来一切诸法，远离自性；观现在法亦复如是，远离自性。大王，彼尼弥王，观一切三世法平等已，于诸法不生取著。彼尼弥王，观一切世间，为四颠倒之所颠倒：于不净法中而起净想，于苦法中而生乐想，于无常法中而起常想，于无我法中而生我想。见世如是，便作是念：‘世间则坏！甚大败坏！如此众生，一切诸法自性空寂而不觉知。’大王，尔时尼弥王，复作如是念：‘我当以四摄法摄诸众生。若我四法摄众生者，是诸众生随顺于我，受我言教。’尔时，尼弥大王先作是方便已，即以四摄摄诸众生；摄诸众生已，尼弥大王即教人民，一切诸法平等，作如是言：‘汝诸众生，一切诸法离于自性。若一切法离自性者，彼法亦非过去、非未来、非现在。何以故？彼法自性无实故。若法离自性者，彼法亦不可说是过去、未来、现在。’大王，尔时彼尼弥王，于彼众生所，教是三世平等法已。彼诸众生，八十千万那由他无量百千众生，得无生法忍。

“大王，尔时三十三天在善法堂，聚集而坐作是议言：‘善哉！善哉！鞞提呵国人大获善利。是尼弥王，解了诸法，如法为王，具足方便；于颠倒众生所，以善方便示不颠倒法也。’尔时，释提桓因在于余处，去善法堂远，即以天耳闻彼天说；闻已，寻来诣善法堂就座而坐；既就座已，问彼天言：‘汝诸天等在善法堂，何所论说？’作是问已，时诸天等报帝释言：‘唯然！天主，听我所说：我等向来集善法堂所论之事，说彼鞞提呵国人善得利益。是尼弥王，解了诸法，如法为王，具足方便；于颠倒众生所，以善方便示不颠倒法也，所谓显示诸法自性。’彼诸天等作是语已，尔时，帝释报诸天子作如是言：‘是尼弥王，具足成就不可思议善巧方便。汝等在此忉利天上，欲得见彼尼弥王不？’尔时，诸天咸皆同声作如是言：‘唯然！天主，我等在此欲得见彼尼弥大王。’尔时，帝释天主即告御臣名摩多梨言：‘汝当前来，可疾严备诸天千马宝车，往阎浮提鞞提呵国尼弥王所，说如是言：“此是诸天千调马车，遣来迎王。唯愿大王，升此宝车勿生怖畏！三十三天悉皆愿乐欲见。”大王若上车已，作如是言：“大王，我今将王从何道去，诣彼天上？为从住颠倒地众生道而去，为从住不颠倒地众生道而去也？”’尔时，摩多梨答帝释言：‘唯然受教。’闻此语已，即便严备千调马车，自升其上，从彼忉利下阎浮提，至鞞提呵国尼弥王所，语尼弥王，作如是言：‘忉利诸天今送千调马车，王可升车，勿生怖畏！忉利诸天愿乐见王。’尔时，尼弥大王以无畏心便即登之；既升车已，摩多梨作如是言：‘我今将王从何道去？为从住颠倒地众生道去，为从住不颠倒地众生道去？’王即报言：‘汝可将我从彼二道中间而去。’尔时，摩多梨即将尼弥王，从颠倒地众生所、不颠倒地众生所二处而去。

“大王，尔时，尼弥王语摩多梨言：‘汝可少时停车而住，我当观彼颠倒众生所住之处。’时摩多梨即受王教，暂止马车。尔时，尼弥王于少时间，令八十千万众生安住见实三昧中。何以故是王于少时间，令如是众住见实三昧中？此王善习不放逸行故。令此众生住三昧者，于后悉得无生法忍。是时，摩多梨都不觉知王所为作。尔时，摩多梨又复将王到须弥顶。尔时，尼弥王遥见青茂丛林，告摩多梨言：‘彼林定是不颠倒众生所居之处。’摩多梨言：‘大王，此是忉利诸天善法之堂。彼忉利天众集在堂上欲得见王。惟愿大王，勿生怖畏，当升此堂。’尔时，尼弥王心不恐惧，便升堂上。尔时，帝释遥见尼弥王来，即作是言：‘善来！大王。’便分半座命王令座，时尼弥王即就帝释半座而坐。尔时，帝释即以美言共相慰问言：‘大王，快获善利，能令佛法炽然增长。’尔时，帝释向忉利天众，作如是言：‘此尼弥王，成就具足不可思议善巧方便。是王于少时间，能令八十千万众生住佛法中，然摩多梨都不觉知。’尔时，尼弥王即为忉利诸天，广说种种胜妙之法，利益天众已，白帝释言：‘我今欲得还阎浮提。何以故？于阎浮提为欲护持佛正法故。’帝释报言：‘今正是时。’复敕御臣摩多梨言：‘汝可还驾千调马车送尼弥王还归阎浮。’其尼弥王到阎浮提已，成就大悲善巧方便，令无量众生安住佛法。大王，莫作异疑，勿生异观，昔尼弥王者，我身是也。大王，当观不放逸力难可思议，尼弥大王升帝释座，尚无贪著！是故，大王，于佛法中，当勤精进修不放逸。大王，何谓佛法？大王，一切诸法皆是佛法。”

尔时，净饭王闻此语已，即白佛言：“若一切法是佛法者，一切众生亦应是佛。”

佛言：“若不颠倒见众生者，即是其佛。大王，所言佛者，如实见众生也。如实见众生者，即是见实际，实际者即是法界。大王，法界者不可显示，但名但俗，但是俗数，但有言说，但假施设，应如是观。大王，一切法无生，此是陀罗尼门。何以故？此名陀罗尼门，于此一切法无动无摇，无取无舍，是名陀罗尼门。大王，一切诸法不灭，是陀罗尼门。何以故？不灭是陀罗尼门，于中一切法无动无摇，无取无舍。彼陀罗尼门，无有相貌，无有自性，无可施设，无作无造，无来无去，无众生、无命、无人、无养育，非对治，无形无状，无缠无离，无秽无净，无爱无憎，无缚无解，无命者，无出无退，无得无住，无定无乱，无知非无知，非见非不见，非戒非犯，非悔非不悔，非喜非不喜，非猗非不猗，非苦非乐，非定非不定，非实非倒，非涅槃非不涅槃，非爱非离爱，非见非不见，非解脱非不解脱，非智非不智，非视非不视，非业非不业，非道非不道。大王，应当以此六十七法门，入一切法。

“大王，是色自体，非曾有、非当有、非今有；如是受、想、行、识体性亦复如是，非曾有、非当有、非今有。大王，如镜中像，非有非无。是色体性亦复如是，非曾有、非当有、非今有；受、想、行、识亦复如是，非曾有、非当有、非今有。大王，譬如响声，非曾有、非当有、非今有。大王，如是色体性亦复如是，非曾有、非当有、非今有；受、想、行、识亦复如是，非曾有、非当有、非今有。大王，譬如阳焰，非曾有、非当有、非今有；是色体性亦复如是，非曾有、非当有、非今有。大王，譬如聚沫无有坚实，非曾有、非当有、非今有；是色体性亦复如是，非曾有、非当有、非今有。大王，如是受、想、行、识体性，亦复如是，非曾有、非当有、非今有。大王，譬如梦中，梦见国中最胜女人，是梦所见，亦非曾有、非当有、非今有。是色体性亦复如是，非曾有、非当有、非今有；如是受、想、行、识体性亦复如是，非曾有、非当有、非今有。大王，譬如石女梦见生子，是梦所见，亦非曾有、非当有、非今有。是色体性亦复如是，非曾有、非当有、非今有；如是受、想、行、识亦复如是，非曾有、非当有、非今有。

“大王，色无所依，乃至识亦无所依。大王，譬如虚空无所依。如是，大王，色无所依，乃至识亦无所依。大王，色无有生，乃至识亦无有生。大王，色无有灭，乃至识亦无有灭。大王，如涅槃界，无有生亦无有灭。大王，如是色亦无生无灭，乃至识亦无生无灭。大王，譬如法界亦无生无灭。大王，如是色亦无生无灭，乃至识亦无生无灭。如是，大王，一切法是如来境界，不可思议亦是如来境界，不共法亦是如来境界。不共一切凡夫境界故，是故一切声闻、缘觉，不毁不赞，不得不失，非觉非不觉，非知非不知，非识非不识，非舍非不舍，非修非不修，非说非不说，非证非不证，非显示非不显示，非可闻非不可闻。何以故？大王，彼法无有如是法，可得扶举，可得摧倒。何以故？一切诸法离自性故。大王，今可于此法中而安其心，深观此法，勿信于他。”

尔时，净饭王作是念：“于诸法中无法可得，无有如是法得证是法号为佛者。诸法实不可得，佛为众生但假言说。”

尔时，世尊说是法时，净饭王等七万释种，得无生法忍。

尔时，世尊知诸释种得深信已，而现微笑。尔时，慧命马胜比丘，以偈问曰：

&nbsp;&nbsp;&nbsp;&nbsp;“大雄尊导师，&nbsp;&nbsp;&nbsp;&nbsp;为世现微笑，&nbsp;&nbsp;&nbsp;&nbsp;惟愿世明炬，&nbsp;&nbsp;&nbsp;&nbsp;演说微笑事。

&nbsp;&nbsp;&nbsp;&nbsp;十力一切智，&nbsp;&nbsp;&nbsp;&nbsp;何因现微笑？&nbsp;&nbsp;&nbsp;&nbsp;愿说彼笑因，&nbsp;&nbsp;&nbsp;&nbsp;断世诸疑网。

&nbsp;&nbsp;&nbsp;&nbsp;佛为释众故，&nbsp;&nbsp;&nbsp;&nbsp;而现微笑瑞，&nbsp;&nbsp;&nbsp;&nbsp;为诸人天众，&nbsp;&nbsp;&nbsp;&nbsp;速除诸疑网。

&nbsp;&nbsp;&nbsp;&nbsp;得闻大雄说，&nbsp;&nbsp;&nbsp;&nbsp;世间离诸疑，&nbsp;&nbsp;&nbsp;&nbsp;其心皆欣喜，&nbsp;&nbsp;&nbsp;&nbsp;安住佛法中。

&nbsp;&nbsp;&nbsp;&nbsp;世尊诸子等，&nbsp;&nbsp;&nbsp;&nbsp;得知微笑事，&nbsp;&nbsp;&nbsp;&nbsp;坚固住誓愿，&nbsp;&nbsp;&nbsp;&nbsp;智慧必通达。

&nbsp;&nbsp;&nbsp;&nbsp;唯愿尊导师，&nbsp;&nbsp;&nbsp;&nbsp;断除大众疑，&nbsp;&nbsp;&nbsp;&nbsp;众等除疑已，&nbsp;&nbsp;&nbsp;&nbsp;必得广大乐。”

尔时，世尊以偈答马胜曰：

&nbsp;&nbsp;&nbsp;&nbsp;“我现寂灭笑，&nbsp;&nbsp;&nbsp;&nbsp;马胜当谛听，&nbsp;&nbsp;&nbsp;&nbsp;我今如实说，&nbsp;&nbsp;&nbsp;&nbsp;释种决定智。

&nbsp;&nbsp;&nbsp;&nbsp;诸法不可得，&nbsp;&nbsp;&nbsp;&nbsp;释种皆得知，&nbsp;&nbsp;&nbsp;&nbsp;是故于佛法，&nbsp;&nbsp;&nbsp;&nbsp;决定心安住。

&nbsp;&nbsp;&nbsp;&nbsp;名称大释种，&nbsp;&nbsp;&nbsp;&nbsp;依于无所得，&nbsp;&nbsp;&nbsp;&nbsp;当得上菩提，&nbsp;&nbsp;&nbsp;&nbsp;晓知一切法。

&nbsp;&nbsp;&nbsp;&nbsp;人中命终已，&nbsp;&nbsp;&nbsp;&nbsp;此释种决定，&nbsp;&nbsp;&nbsp;&nbsp;得生安乐国，&nbsp;&nbsp;&nbsp;&nbsp;面奉无量寿。

&nbsp;&nbsp;&nbsp;&nbsp;住安乐国已，&nbsp;&nbsp;&nbsp;&nbsp;无畏成菩提，&nbsp;&nbsp;&nbsp;&nbsp;能趣十方界，&nbsp;&nbsp;&nbsp;&nbsp;供养无量佛。

&nbsp;&nbsp;&nbsp;&nbsp;安住一佛土，&nbsp;&nbsp;&nbsp;&nbsp;能供十方佛，&nbsp;&nbsp;&nbsp;&nbsp;愍诸众生故，&nbsp;&nbsp;&nbsp;&nbsp;而求无上道。

&nbsp;&nbsp;&nbsp;&nbsp;游历诸佛国，&nbsp;&nbsp;&nbsp;&nbsp;供养彼佛等，&nbsp;&nbsp;&nbsp;&nbsp;皆已神力到，&nbsp;&nbsp;&nbsp;&nbsp;随佛所出处。

&nbsp;&nbsp;&nbsp;&nbsp;无量僧祇劫，&nbsp;&nbsp;&nbsp;&nbsp;供养诸导师，&nbsp;&nbsp;&nbsp;&nbsp;以种种妙供，&nbsp;&nbsp;&nbsp;&nbsp;后当成佛道。

&nbsp;&nbsp;&nbsp;&nbsp;一一成佛已，&nbsp;&nbsp;&nbsp;&nbsp;能度无量众，&nbsp;&nbsp;&nbsp;&nbsp;令得成佛道，&nbsp;&nbsp;&nbsp;&nbsp;复化诸众生。

&nbsp;&nbsp;&nbsp;&nbsp;彼国众生辈，&nbsp;&nbsp;&nbsp;&nbsp;皆当成佛道，&nbsp;&nbsp;&nbsp;&nbsp;彼诸世尊等，&nbsp;&nbsp;&nbsp;&nbsp;不度声闻众。

&nbsp;&nbsp;&nbsp;&nbsp;一一诸佛等，&nbsp;&nbsp;&nbsp;&nbsp;俱寿一劫岁，&nbsp;&nbsp;&nbsp;&nbsp;彼佛正法住，&nbsp;&nbsp;&nbsp;&nbsp;无量阿僧祇。

&nbsp;&nbsp;&nbsp;&nbsp;彼佛灭度后，&nbsp;&nbsp;&nbsp;&nbsp;大智菩萨众，&nbsp;&nbsp;&nbsp;&nbsp;持法化于世，&nbsp;&nbsp;&nbsp;&nbsp;亿岁阿僧祇。

&nbsp;&nbsp;&nbsp;&nbsp;彼诸佛子等，&nbsp;&nbsp;&nbsp;&nbsp;教化无量众，&nbsp;&nbsp;&nbsp;&nbsp;置于无上道，&nbsp;&nbsp;&nbsp;&nbsp;说法悉空寂。

&nbsp;&nbsp;&nbsp;&nbsp;令住不放逸，&nbsp;&nbsp;&nbsp;&nbsp;修集空寂法，&nbsp;&nbsp;&nbsp;&nbsp;能得一切智，&nbsp;&nbsp;&nbsp;&nbsp;乐不放逸事。

&nbsp;&nbsp;&nbsp;&nbsp;闻是释种趣，&nbsp;&nbsp;&nbsp;&nbsp;世尊所说者，&nbsp;&nbsp;&nbsp;&nbsp;天人咸欣喜，&nbsp;&nbsp;&nbsp;&nbsp;志求于佛道。”

尔时，世尊告慧命舍利弗：“舍利弗，此是菩萨见真实三昧，汝当为阿毗跋智诸菩萨说之。何以故？舍利弗，此三昧不可得说，而如来于彼三昧中不得一法；若不得者，彼不可觉；若不可觉者，彼则不可说；若不可说者，彼则不可知；彼不可知者，即是过去、未来、现在诸佛之法。舍利弗，我今付嘱于汝，此是菩萨见实三昧，应当受持读诵、广为显说。

“舍利弗，若有善男子、善女人住大乘者，经历十劫修行五波罗蜜，离般若波罗蜜；若复有人得闻是菩萨见实三昧者，所得福德复过于彼。若复有善男子、善女人，暂得闻菩萨见真实三昧；若复有人得闻是菩萨见真实三昧已，为一人说者，此人得福复胜于彼。若复善男子、善女人，经历十劫闻已为他解说；若复有人，乃至一刹那间，修此菩萨见真实三昧者，所得福德复过于彼。是故，舍利弗，汝应以此菩萨见真实三昧经，为诸菩萨说教示修行。舍利弗，若修此菩萨见实三昧者，当获无生法忍。舍利弗，于此会中，我所授记无上道中诸菩萨者，悉得安住此菩萨见真实三昧中。”

是时，一切诸菩萨，声闻、天、人一切大众，阿修罗、乾闼婆、人非人等，闻佛所说，欣喜奉行。

## 大宝积经卷第七十七

### 富楼那会第十七之一菩萨行品第一

如是我闻：一时，佛住王舍城竹园中，与大比丘众俱，及大菩萨摩诃萨，其数无量。尔时，慧命富楼那弥多罗尼子，从坐而起，偏袒右肩，右膝著地，合掌向佛，白佛言：“世尊，我欲少有所问，唯愿如来垂愍听许。”

佛告富楼那：“随意所问，吾当解说，令汝欢喜。”

富楼那言：“我今为诸行上功德，名闻高远，常为众生求安乐者，诸菩萨摩诃萨故，有所咨请。”

尔时，富楼那以偈颂曰：

&nbsp;&nbsp;&nbsp;&nbsp;“行最上功德，&nbsp;&nbsp;&nbsp;&nbsp;名称极高远，&nbsp;&nbsp;&nbsp;&nbsp;净戒乐法者，&nbsp;&nbsp;&nbsp;&nbsp;我问其所行。

&nbsp;&nbsp;&nbsp;&nbsp;云何修治心？ &nbsp;&nbsp;&nbsp;&nbsp;云何广行施？&nbsp;&nbsp;&nbsp;&nbsp;云何度众生，&nbsp;&nbsp;&nbsp;&nbsp;喜心常行道？”

富楼那白佛言：“世尊，我今为是诸大士故，问如是事：菩萨云何修集多闻，犹如大海不可竭尽？云何能集多闻宝藏，能于诸法得决定义，于诸语言善了章句？”而说偈言：

&nbsp;&nbsp;&nbsp;&nbsp;“菩萨云何求，&nbsp;&nbsp;&nbsp;&nbsp;多闻如大海，&nbsp;&nbsp;&nbsp;&nbsp;于法得定义，&nbsp;&nbsp;&nbsp;&nbsp;能善知佛道？

&nbsp;&nbsp;&nbsp;&nbsp;云何于一言，&nbsp;&nbsp;&nbsp;&nbsp;而解无量义，&nbsp;&nbsp;&nbsp;&nbsp;能以智慧力，&nbsp;&nbsp;&nbsp;&nbsp;通达一切法？

&nbsp;&nbsp;&nbsp;&nbsp;多闻无穷尽，&nbsp;&nbsp;&nbsp;&nbsp;问难心不动，&nbsp;&nbsp;&nbsp;&nbsp;慈愍故说法，&nbsp;&nbsp;&nbsp;&nbsp;以断众生疑。”

富楼那白佛言：“世尊，我今随地智力请问如来：诸菩萨摩诃萨，云何能于阿耨多罗三藐三菩提不退转？”而说偈言：

&nbsp;&nbsp;&nbsp;&nbsp;“云何离众难，&nbsp;&nbsp;&nbsp;&nbsp;得值遇诸佛？&nbsp;&nbsp;&nbsp;&nbsp;得值诸佛已，&nbsp;&nbsp;&nbsp;&nbsp;速得清净信？

&nbsp;&nbsp;&nbsp;&nbsp;得无上信已，&nbsp;&nbsp;&nbsp;&nbsp;难舍而能舍？&nbsp;&nbsp;&nbsp;&nbsp;弃舍一切已，&nbsp;&nbsp;&nbsp;&nbsp;力行无碍道？

&nbsp;&nbsp;&nbsp;&nbsp;云何乐出家，&nbsp;&nbsp;&nbsp;&nbsp;闲静修空智？&nbsp;&nbsp;&nbsp;&nbsp;云何不逆法？ 愿具答是事。”

富楼那白佛言：“世尊，我等悉知，佛已具足一切智慧，已度一切神通彼岸，于三界中第一高尊，得无有比微妙大智，于诸法中行无障碍，是故我今请问是事。”以偈赞曰：

&nbsp;&nbsp;&nbsp;&nbsp;“佛住上功德，&nbsp;&nbsp;&nbsp;&nbsp;已度神通岸，&nbsp;&nbsp;&nbsp;&nbsp;得无障碍智，&nbsp;&nbsp;&nbsp;&nbsp;我为勇猛问。

&nbsp;&nbsp;&nbsp;&nbsp;善学一切法，&nbsp;&nbsp;&nbsp;&nbsp;功德最高胜，&nbsp;&nbsp;&nbsp;&nbsp;破闇生慧明，&nbsp;&nbsp;&nbsp;&nbsp;令众悉欢喜。

&nbsp;&nbsp;&nbsp;&nbsp;怨亲无憎爱，&nbsp;&nbsp;&nbsp;&nbsp;无忧无欺诳，&nbsp;&nbsp;&nbsp;&nbsp;大战胜死王，&nbsp;&nbsp;&nbsp;&nbsp;摧破魔军众。

&nbsp;&nbsp;&nbsp;&nbsp;不执于刀杖，&nbsp;&nbsp;&nbsp;&nbsp;降伏诸怨敌，&nbsp;&nbsp;&nbsp;&nbsp;常有慈悲心，&nbsp;&nbsp;&nbsp;&nbsp;坚住清净戒。

&nbsp;&nbsp;&nbsp;&nbsp;世尊无谄曲，&nbsp;&nbsp;&nbsp;&nbsp;无慢无戏调，&nbsp;&nbsp;&nbsp;&nbsp;得证明解脱，&nbsp;&nbsp;&nbsp;&nbsp;功德中最胜。

&nbsp;&nbsp;&nbsp;&nbsp;如本所行道，&nbsp;&nbsp;&nbsp;&nbsp;所得胜智慧，&nbsp;&nbsp;&nbsp;&nbsp;愿今为我说，&nbsp;&nbsp;&nbsp;&nbsp;云何行得佛？”

尔时，佛告富楼那言：“善哉！善哉！汝能咨问如来是事。谛听！谛听！善思念之。当为汝说诸菩萨发心所行，修集一切无量佛法。”

尔时，世尊以偈颂曰：

&nbsp;&nbsp;&nbsp;&nbsp;“我今说菩萨，&nbsp;&nbsp;&nbsp;&nbsp;初发菩提心，&nbsp;&nbsp;&nbsp;&nbsp;常以勇猛力，&nbsp;&nbsp;&nbsp;&nbsp;乐行菩萨道。

&nbsp;&nbsp;&nbsp;&nbsp;诸菩萨所行，&nbsp;&nbsp;&nbsp;&nbsp;种种深心行，&nbsp;&nbsp;&nbsp;&nbsp;于佛得受记，&nbsp;&nbsp;&nbsp;&nbsp;是事当略说。

&nbsp;&nbsp;&nbsp;&nbsp;深心乐法心，&nbsp;&nbsp;&nbsp;&nbsp;无量无有边，&nbsp;&nbsp;&nbsp;&nbsp;种种现诸行，&nbsp;&nbsp;&nbsp;&nbsp;不以一事成。

&nbsp;&nbsp;&nbsp;&nbsp;喜心内充满，&nbsp;&nbsp;&nbsp;&nbsp;而行于布施，&nbsp;&nbsp;&nbsp;&nbsp;施已心无悔，&nbsp;&nbsp;&nbsp;&nbsp;其意益欢悦。

&nbsp;&nbsp;&nbsp;&nbsp;菩萨作是念： &nbsp;&nbsp;&nbsp;&nbsp;众生常贫穷，&nbsp;&nbsp;&nbsp;&nbsp;无有多闻财，&nbsp;&nbsp;&nbsp;&nbsp;我当为求之。

&nbsp;&nbsp;&nbsp;&nbsp;众生常贫穷，&nbsp;&nbsp;&nbsp;&nbsp;皆由于懈怠，&nbsp;&nbsp;&nbsp;&nbsp;我当勤精进，&nbsp;&nbsp;&nbsp;&nbsp;从是得菩提。

&nbsp;&nbsp;&nbsp;&nbsp;我当为众生，&nbsp;&nbsp;&nbsp;&nbsp;加心行忍辱，&nbsp;&nbsp;&nbsp;&nbsp;恶言骂捶打，&nbsp;&nbsp;&nbsp;&nbsp;默受而不报。

&nbsp;&nbsp;&nbsp;&nbsp;当念谁骂我，&nbsp;&nbsp;&nbsp;&nbsp;骂者不可得，&nbsp;&nbsp;&nbsp;&nbsp;骂詈瞋恨者，&nbsp;&nbsp;&nbsp;&nbsp;皆悉是空事。

&nbsp;&nbsp;&nbsp;&nbsp;如是思惟已，&nbsp;&nbsp;&nbsp;&nbsp;心无有瞋恨，&nbsp;&nbsp;&nbsp;&nbsp;常修行忍辱，&nbsp;&nbsp;&nbsp;&nbsp;从是成佛道。

&nbsp;&nbsp;&nbsp;&nbsp;众生无善心，&nbsp;&nbsp;&nbsp;&nbsp;当为作世灯，&nbsp;&nbsp;&nbsp;&nbsp;令其得归趣，&nbsp;&nbsp;&nbsp;&nbsp;无财足以财。

&nbsp;&nbsp;&nbsp;&nbsp;众生可愍伤，&nbsp;&nbsp;&nbsp;&nbsp;皆共行邪道，&nbsp;&nbsp;&nbsp;&nbsp;我当度脱之，&nbsp;&nbsp;&nbsp;&nbsp;令住于涅槃。

&nbsp;&nbsp;&nbsp;&nbsp;众生皆贫穷，&nbsp;&nbsp;&nbsp;&nbsp;无有智慧财，&nbsp;&nbsp;&nbsp;&nbsp;我得一切智，&nbsp;&nbsp;&nbsp;&nbsp;令其得充足。

&nbsp;&nbsp;&nbsp;&nbsp;如是诸菩萨，&nbsp;&nbsp;&nbsp;&nbsp;为度众生故，&nbsp;&nbsp;&nbsp;&nbsp;发心求菩提，&nbsp;&nbsp;&nbsp;&nbsp;行如是等愿。”

佛告富楼那：“诸菩萨摩诃萨，种种因缘示现其心，不住一法。所以者何？诸菩萨学一切法，然后得道。菩萨有四大希有事，不见余法胜此事者。何等四？菩萨能于懈怠众生勤行精进，是名希有；能于强梁瞋恚众中修行忍辱，是名希有；见诸众生行于邪道，自勤正道，是名希有；为度众生转生死故，而以深心发阿耨多罗三藐三菩提，是名希有。富楼那，此四希有，是名菩萨最大希有。”

尔时，世尊以偈颂曰：

&nbsp;&nbsp;&nbsp;&nbsp;“见懈怠众生，&nbsp;&nbsp;&nbsp;&nbsp;勤心发精进，&nbsp;&nbsp;&nbsp;&nbsp;我不应效彼，&nbsp;&nbsp;&nbsp;&nbsp;行诸非法事。

&nbsp;&nbsp;&nbsp;&nbsp;不应效瞋恚，&nbsp;&nbsp;&nbsp;&nbsp;瞋恚非佛道，&nbsp;&nbsp;&nbsp;&nbsp;常修慈悲心，&nbsp;&nbsp;&nbsp;&nbsp;菩提从是生。

&nbsp;&nbsp;&nbsp;&nbsp;众生乐邪径，&nbsp;&nbsp;&nbsp;&nbsp;依止于邪径，&nbsp;&nbsp;&nbsp;&nbsp;菩萨求正道，&nbsp;&nbsp;&nbsp;&nbsp;令众住正道。

&nbsp;&nbsp;&nbsp;&nbsp;见生死过患，&nbsp;&nbsp;&nbsp;&nbsp;一心求佛智，&nbsp;&nbsp;&nbsp;&nbsp;我得无上财，&nbsp;&nbsp;&nbsp;&nbsp;当度诸众生。

&nbsp;&nbsp;&nbsp;&nbsp;如是希有事，&nbsp;&nbsp;&nbsp;&nbsp;余更无胜者，&nbsp;&nbsp;&nbsp;&nbsp;以是故当知，&nbsp;&nbsp;&nbsp;&nbsp;得离障碍法。

&nbsp;&nbsp;&nbsp;&nbsp;设使烧身衣，&nbsp;&nbsp;&nbsp;&nbsp;头燃犹不救，&nbsp;&nbsp;&nbsp;&nbsp;懈怠心若生，&nbsp;&nbsp;&nbsp;&nbsp;即应速除灭。”

佛告富楼那：“菩萨有四法能生喜心。何等四？见诸众生安处生死不能精进，自见其身在于佛道修行精进，便生喜心；见诸众生心常懈怠，自见其身在于佛法勤行精进，便生喜心；见诸众生瞋恨嫉妒，自见其身无有恚嫉常怀慈悲，便生喜心；不见余人勤行佛法与我等者，便生喜心。”

尔时，世尊以偈颂曰：

&nbsp;&nbsp;&nbsp;&nbsp;“见众生懈怠，&nbsp;&nbsp;&nbsp;&nbsp;已身行精进，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;自得欢喜心。

&nbsp;&nbsp;&nbsp;&nbsp;见生死过患，&nbsp;&nbsp;&nbsp;&nbsp;而生厌离心，&nbsp;&nbsp;&nbsp;&nbsp;怖畏三界狱，&nbsp;&nbsp;&nbsp;&nbsp;勤心求舍离。

&nbsp;&nbsp;&nbsp;&nbsp;众生乐瞋恨，&nbsp;&nbsp;&nbsp;&nbsp;自住慈悲心，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;生欢喜悦乐。

&nbsp;&nbsp;&nbsp;&nbsp;众生所可作，&nbsp;&nbsp;&nbsp;&nbsp;皆所不应作，&nbsp;&nbsp;&nbsp;&nbsp;是故我当求，&nbsp;&nbsp;&nbsp;&nbsp;无有上佛道。

&nbsp;&nbsp;&nbsp;&nbsp;是名真实智，&nbsp;&nbsp;&nbsp;&nbsp;诸佛所称叹，&nbsp;&nbsp;&nbsp;&nbsp;我当学是智，&nbsp;&nbsp;&nbsp;&nbsp;众生得归趣。

&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;常得欢喜心，&nbsp;&nbsp;&nbsp;&nbsp;从有无空伪，&nbsp;&nbsp;&nbsp;&nbsp;当生真实法。”

佛告富楼那：“菩萨有四法得离诸难，值无难处值已不失，能修佛法。何等四？一者、菩萨谦逊，其心柔软，凡见众生常言善来，和颜悦色先意问讯，与之共语，言常含笑；二者、一心求法常乐咨问，勤求善利无有厌足；三者、当乐空闲，远离独处；四者、自身安住佛菩提道，亦化众生令住佛道。菩萨有是四法得离诸难，值无难处，值已不失，能修佛法。”

尔时，世尊以偈颂曰：

&nbsp;&nbsp;&nbsp;&nbsp;“具足柔软心，&nbsp;&nbsp;&nbsp;&nbsp;常乐行慈悲，&nbsp;&nbsp;&nbsp;&nbsp;若与众生语，&nbsp;&nbsp;&nbsp;&nbsp;谦下心和悦。

&nbsp;&nbsp;&nbsp;&nbsp;常求佛所叹，&nbsp;&nbsp;&nbsp;&nbsp;甚深微妙法，&nbsp;&nbsp;&nbsp;&nbsp;常持清净戒，&nbsp;&nbsp;&nbsp;&nbsp;乐行头陀事。

&nbsp;&nbsp;&nbsp;&nbsp;虽行头陀法，&nbsp;&nbsp;&nbsp;&nbsp;亦行深妙智，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;离难值无难。

&nbsp;&nbsp;&nbsp;&nbsp;常于诸佛所，&nbsp;&nbsp;&nbsp;&nbsp;咨问诸深法，&nbsp;&nbsp;&nbsp;&nbsp;是故智增长，&nbsp;&nbsp;&nbsp;&nbsp;不生诸难处。

&nbsp;&nbsp;&nbsp;&nbsp;常乐在空闲，&nbsp;&nbsp;&nbsp;&nbsp;清净行头陀，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;离难值无难。

&nbsp;&nbsp;&nbsp;&nbsp;诸有智慧者，&nbsp;&nbsp;&nbsp;&nbsp;亲近此四法，能离一切难，&nbsp;&nbsp;&nbsp;&nbsp;得值遇诸佛。

&nbsp;&nbsp;&nbsp;&nbsp;得值诸佛已，&nbsp;&nbsp;&nbsp;&nbsp;具足不坏信，能发上精进，&nbsp;&nbsp;&nbsp;&nbsp;以求于佛智。

&nbsp;&nbsp;&nbsp;&nbsp;是故求智者，&nbsp;&nbsp;&nbsp;&nbsp;应当学正法，若能学正法，&nbsp;&nbsp;&nbsp;&nbsp;得佛道不难。”

### 多闻品第二

佛告富楼那：“菩萨有四法，则能修集多闻，犹如大海不可竭尽；常能修集多闻宝藏，能于诸法得决定义，于诸语言善了章句。何等四？菩萨求法，所谓十二部经、修多罗、祇夜、受记经、伽陀、忧陀那、尼陀那、如是诸经、本生经、方广经、未曾有经、阿波陀那、论议经，求已诵读，诵读已正忆念，正忆念已如所说行。富楼那，菩萨有此初法，则能修集多闻，犹如大海不可竭尽；常能修集多闻宝藏，能于诸法得决定义，于诸语言善了章句。

“复次，富楼那，菩萨于一切法中无所依止，虽入禅定而无所依；无所依故，于诸法中得不住智；得不住智已，于诸法中得无碍知见。何以故？富楼那，无法可贪作障碍者。菩萨有此三法，则能修集多闻，犹如大海不可竭尽；能常修集多闻宝藏，能于诸法得决定义，于诸语言善了章句。

“复次，富楼那，菩萨以法因缘，念佛及念佛法。是人以法因缘，念佛、念佛法时，不见有法可贪受者；是人不贪受故，于一切法心无所著；是人于一切法无所著故，于诸问难，随所问答而无有碍。菩萨有此三法，则能修集多闻，犹如大海不可竭尽；能常修集多闻宝藏，能于诸法得决定义，于诸语言善了章句。

“复次，富楼那，菩萨成就无所得慈，于行无碍，无所得慈者不受诸事。何以故？富楼那，住此相者，或生贪欲，或生瞋恚，或生愚痴；住彼相者，亦或生贪欲，或生瞋恚，或生愚痴；住事相、物相，阴相、入相、界相，法相、非法相者，亦或生贪欲，或生瞋恚，或生愚痴。是故，富楼那，所有受相皆名邪见。菩萨悉灭一切诸相，修集慈心。众生败坏故，相亦败坏；相败坏故，事亦败坏；事败坏故，见亦败坏。菩萨尔时坏一切法修集于慈，如是慈者名为无所得慈，如是无所得慈名为法慈，如是法慈名为佛慈。富楼那，何名佛慈？无作无坏，是名佛慈。复次，富楼那，如实通达一切诸法，是名佛慈。”

“世尊，云何名为如实通达一切诸法？”

佛告富楼那：“所通达者，不言是法，不言非法。何以故？富楼那，若言有法即是非法。若有无法无有非法，则于其中无有戏论；若无戏论是名涅槃。汝具观之极远极近？”

富楼那言：“不远不近。何以故？世尊，如是义者，无方无处，无内无外。”

佛言：“如是，富楼那，于法作数。”

“世尊，于何等法为之作数？”

“富楼那，如诸凡夫所著之法，如来不得、不修、不证、不通达；如是法者，为之作数。富楼那，是诸法数，不为分别法故。富楼那，今为汝说，如是第一寂灭法者，能摄佛道。富楼那，当来有人欣赴世利，若闻此经不乐听受。富楼那，我此菩提，汝等但以音声章句，少知之耳！其中义趣，汝所不知，此义玄远不可言宣，唯有智者可以内知！”

尔时，世尊而说偈言：

&nbsp;&nbsp;&nbsp;&nbsp;“不能知义者，&nbsp;&nbsp;&nbsp;&nbsp;闻佛法忧苦，&nbsp;&nbsp;&nbsp;&nbsp;若能知义者，&nbsp;&nbsp;&nbsp;&nbsp;如来为作师。

&nbsp;&nbsp;&nbsp;&nbsp;若人佛为师，&nbsp;&nbsp;&nbsp;&nbsp;是则求涅槃，&nbsp;&nbsp;&nbsp;&nbsp;无有诤讼心，&nbsp;&nbsp;&nbsp;&nbsp;能正思量法。

&nbsp;&nbsp;&nbsp;&nbsp;此中无法生，&nbsp;&nbsp;&nbsp;&nbsp;亦无有法灭，&nbsp;&nbsp;&nbsp;&nbsp;无生无有灭，&nbsp;&nbsp;&nbsp;&nbsp;是诸法实相。

&nbsp;&nbsp;&nbsp;&nbsp;若法无有生，&nbsp;&nbsp;&nbsp;&nbsp;即无有作起，&nbsp;&nbsp;&nbsp;&nbsp;是非与一异，&nbsp;&nbsp;&nbsp;&nbsp;此法中皆无。

&nbsp;&nbsp;&nbsp;&nbsp;是名为涅槃，&nbsp;&nbsp;&nbsp;&nbsp;中无有灭者，&nbsp;&nbsp;&nbsp;&nbsp;若言极远近，&nbsp;&nbsp;&nbsp;&nbsp;是二俱为空。

&nbsp;&nbsp;&nbsp;&nbsp;若能知空者，&nbsp;&nbsp;&nbsp;&nbsp;即名知涅槃，&nbsp;&nbsp;&nbsp;&nbsp;若知涅槃者，&nbsp;&nbsp;&nbsp;&nbsp;是名我弟子。

“富楼那，菩萨有此四法，则能修集多闻，犹如大海而不竭尽；能常修集多闻宝藏，能于诸法得决定义，于诸语言善了章句。”

尔时，世尊以偈颂曰：

&nbsp;&nbsp;&nbsp;&nbsp;“常欲求多闻，&nbsp;&nbsp;&nbsp;&nbsp;诸佛所称叹，&nbsp;&nbsp;&nbsp;&nbsp;能得定实义，&nbsp;&nbsp;&nbsp;&nbsp;是故如大海。

&nbsp;&nbsp;&nbsp;&nbsp;能于一字中，&nbsp;&nbsp;&nbsp;&nbsp;及与一句义，&nbsp;&nbsp;&nbsp;&nbsp;于千万亿劫，&nbsp;&nbsp;&nbsp;&nbsp;说之而不尽。

&nbsp;&nbsp;&nbsp;&nbsp;故当求正法，&nbsp;&nbsp;&nbsp;&nbsp;求已正思量，&nbsp;&nbsp;&nbsp;&nbsp;勿贪取法相，&nbsp;&nbsp;&nbsp;&nbsp;不贪佛所赞。

&nbsp;&nbsp;&nbsp;&nbsp;忆念诸如来，&nbsp;&nbsp;&nbsp;&nbsp;及念于正法，&nbsp;&nbsp;&nbsp;&nbsp;不以贪竞心，&nbsp;&nbsp;&nbsp;&nbsp;而求于导师。

&nbsp;&nbsp;&nbsp;&nbsp;常于诸众生，&nbsp;&nbsp;&nbsp;&nbsp;修行慈愍心，&nbsp;&nbsp;&nbsp;&nbsp;而不著众生，&nbsp;&nbsp;&nbsp;&nbsp;散灭一切法。

&nbsp;&nbsp;&nbsp;&nbsp;大名称菩萨，&nbsp;&nbsp;&nbsp;&nbsp;修习如是法，&nbsp;&nbsp;&nbsp;&nbsp;疾得陀罗尼，&nbsp;&nbsp;&nbsp;&nbsp;多闻从是生。

&nbsp;&nbsp;&nbsp;&nbsp;犹如虚空性，&nbsp;&nbsp;&nbsp;&nbsp;无增无有减，&nbsp;&nbsp;&nbsp;&nbsp;法性亦如是，&nbsp;&nbsp;&nbsp;&nbsp;无增无有减。

&nbsp;&nbsp;&nbsp;&nbsp;我以智慧力，&nbsp;&nbsp;&nbsp;&nbsp;无量劫说法，&nbsp;&nbsp;&nbsp;&nbsp;所说无央数，&nbsp;&nbsp;&nbsp;&nbsp;犹亦不名说。

&nbsp;&nbsp;&nbsp;&nbsp;尽诸众生性，&nbsp;&nbsp;&nbsp;&nbsp;皆使得人身，&nbsp;&nbsp;&nbsp;&nbsp;普共行出家，&nbsp;&nbsp;&nbsp;&nbsp;多闻如阿难。

&nbsp;&nbsp;&nbsp;&nbsp;陀罗尼菩萨，&nbsp;&nbsp;&nbsp;&nbsp;为是一切人，&nbsp;&nbsp;&nbsp;&nbsp;千亿劫说法，&nbsp;&nbsp;&nbsp;&nbsp;智慧犹不尽。

&nbsp;&nbsp;&nbsp;&nbsp;佛智慧无等，&nbsp;&nbsp;&nbsp;&nbsp;同虚空无量，&nbsp;&nbsp;&nbsp;&nbsp;虚空无生起，&nbsp;&nbsp;&nbsp;&nbsp;智慧亦如是。

&nbsp;&nbsp;&nbsp;&nbsp;如龙不取水，&nbsp;&nbsp;&nbsp;&nbsp;而能雨大水，&nbsp;&nbsp;&nbsp;&nbsp;是水无住处，&nbsp;&nbsp;&nbsp;&nbsp;所雨无穷尽。

&nbsp;&nbsp;&nbsp;&nbsp;菩萨亦如是，&nbsp;&nbsp;&nbsp;&nbsp;得此陀罗尼，&nbsp;&nbsp;&nbsp;&nbsp;诸法无住处，&nbsp;&nbsp;&nbsp;&nbsp;是缘说不尽。

&nbsp;&nbsp;&nbsp;&nbsp;故应求多闻，&nbsp;&nbsp;&nbsp;&nbsp;求已正思惟，&nbsp;&nbsp;&nbsp;&nbsp;以法缘念佛，&nbsp;&nbsp;&nbsp;&nbsp;多闻从是生。

&nbsp;&nbsp;&nbsp;&nbsp;慈普覆众生，&nbsp;&nbsp;&nbsp;&nbsp;散灭众生相，&nbsp;&nbsp;&nbsp;&nbsp;亦灭诸法相，&nbsp;&nbsp;&nbsp;&nbsp;多闻从是生。”

### 不退品第三

佛告富楼那：“菩萨成就四法，能于阿耨多罗三藐三菩提不退转。何等四？菩萨闻未闻法，思量义理，不即言非。菩萨成就此初法者，则于阿耨多罗三藐三菩提不退转。”

尔时，世尊以偈颂曰：

&nbsp;&nbsp;&nbsp;&nbsp;“闻所未闻法，&nbsp;&nbsp;&nbsp;&nbsp;其心逮不逆，&nbsp;&nbsp;&nbsp;&nbsp;思量其义理，&nbsp;&nbsp;&nbsp;&nbsp;不即言非法。

&nbsp;&nbsp;&nbsp;&nbsp;若闻于空法，&nbsp;&nbsp;&nbsp;&nbsp;常求其义理，&nbsp;&nbsp;&nbsp;&nbsp;是故智增长，&nbsp;&nbsp;&nbsp;&nbsp;佛道从是生。

&nbsp;&nbsp;&nbsp;&nbsp;闻所未闻法，&nbsp;&nbsp;&nbsp;&nbsp;应求其义理，&nbsp;&nbsp;&nbsp;&nbsp;不退于菩提，&nbsp;&nbsp;&nbsp;&nbsp;智慧得增长。

&nbsp;&nbsp;&nbsp;&nbsp;闻所未闻法，&nbsp;&nbsp;&nbsp;&nbsp;不随恶慢心，&nbsp;&nbsp;&nbsp;&nbsp;不生于谄曲，&nbsp;&nbsp;&nbsp;&nbsp;生则非菩提。

&nbsp;&nbsp;&nbsp;&nbsp;闻所未闻法，&nbsp;&nbsp;&nbsp;&nbsp;应求解其义，&nbsp;&nbsp;&nbsp;&nbsp;先虽未曾闻，&nbsp;&nbsp;&nbsp;&nbsp;一心应思念。

&nbsp;&nbsp;&nbsp;&nbsp;是人求法时，&nbsp;&nbsp;&nbsp;&nbsp;能得闻正法，&nbsp;&nbsp;&nbsp;&nbsp;常值遇诸佛，&nbsp;&nbsp;&nbsp;&nbsp;不退失菩提。

&nbsp;&nbsp;&nbsp;&nbsp;得见诸佛已，&nbsp;&nbsp;&nbsp;&nbsp;则能正问难，&nbsp;&nbsp;&nbsp;&nbsp;声闻人得闻，&nbsp;&nbsp;&nbsp;&nbsp;咸以为欢喜。

&nbsp;&nbsp;&nbsp;&nbsp;是人甚希有，&nbsp;&nbsp;&nbsp;&nbsp;能作如是问，&nbsp;&nbsp;&nbsp;&nbsp;我等尚无心，&nbsp;&nbsp;&nbsp;&nbsp;况能闻是事？

&nbsp;&nbsp;&nbsp;&nbsp;声闻称希有，&nbsp;&nbsp;&nbsp;&nbsp;天神皆欢喜，&nbsp;&nbsp;&nbsp;&nbsp;诸佛称其名，&nbsp;&nbsp;&nbsp;&nbsp;此是多闻果。

&nbsp;&nbsp;&nbsp;&nbsp;若有所问时，&nbsp;&nbsp;&nbsp;&nbsp;佛答其所问，&nbsp;&nbsp;&nbsp;&nbsp;无量诸大众，&nbsp;&nbsp;&nbsp;&nbsp;皆得大饶益。

&nbsp;&nbsp;&nbsp;&nbsp;得闻是多闻，&nbsp;&nbsp;&nbsp;&nbsp;菩萨所问答，&nbsp;&nbsp;&nbsp;&nbsp;无量众皆得，&nbsp;&nbsp;&nbsp;&nbsp;无上之法眼。”

佛告富楼那：“以是因缘，当知菩萨闻未闻法，信受不逆，正心思量，不即言非，则能饶益无量众生。富楼那，乃往过去无量无边不可思议阿僧祇劫，尔时有佛，号一切功德光明王如来、应供、正遍知、明行足、善逝、世间解、无上士、调御丈夫、天人师、佛世尊。富楼那，是一切功德光明王佛，寿八十亿岁。其佛一会声闻弟子，不受诸法漏尽解脱，恒河沙数此不可计，是诸阿罗汉皆得共解脱；菩萨众数亦复如是。富楼那，其佛灭后，法住六万岁。欲涅槃时，百亿菩萨皆与神力，为护法故，悉遍百亿阎浮提内，一一阎浮提各有一菩萨。富楼那，一切功德光明王佛灭度之后，诸弟子众渐皆懈怠，不复诵持如是深经，诸法空经、净戒头陀经渐皆灭尽，以其不能读诵说故。其法广大有八百四万法藏，一一法藏有六十八百万亿那由他修多罗，一一修多罗中有三万六千忧陀那，一一忧陀那中有七百六万亿偈。富楼那，最后末世法欲灭时，于此尔所佛法藏中，余但有一修多罗忧陀那。时有比丘法师名那罗延，于此阎浮提中，佛与神力，为护法故。是那罗延法师，多闻广博，善能说法，严饰文辞，义理明了，每常乐说所未闻法。当说法时，多有人众违逆毁破。那罗延法师便作此念：‘是诸人众，所未闻法闻不能信，不乐听受。若听不解，心不随顺，闻已违逆，破坏出过，而作是言：“此非佛语，非大师教。所以者何？我等未曾从师和尚闻如是经。又诸长老比丘，亦复不言从师和尚展转所闻。”今诸比丘，唯有一余修多罗忧陀那，我今何不独处闲静？’

“富楼那，那罗延法师作是念已，独入深山。尔时，阎浮提中从劫初来，有六万八千大城。城长十二由旬，广七由旬，庄校严饰，街巷相当，人民充满，丰乐安隐。其后续造八十四亿小城，有广七由旬或六五四三二由旬；其最小者，广一由旬。富楼那，尔时阎浮提中有一大城名为安乐，中有长者名为阇匿，有一子名摩诃耐摩陀。是长者子在空闲处，有一天来，为说偈言：

&nbsp;&nbsp;&nbsp;&nbsp;“‘汝当勤求法，&nbsp;&nbsp;&nbsp;&nbsp;求已正思惟，&nbsp;&nbsp;&nbsp;&nbsp;功德王如来，&nbsp;&nbsp;&nbsp;&nbsp;已记汝作佛。’

“富楼那，天说偈已，忽然不现。时长者子，即诣父所，头面礼足，作如是言：‘我欲出家，于一切功德光明王佛法中，修习梵行。’尔时，阇匿长者，以偈答曰：

&nbsp;&nbsp;&nbsp;&nbsp;“‘我家多财宝，&nbsp;&nbsp;&nbsp;&nbsp;金银无有量，&nbsp;&nbsp;&nbsp;&nbsp;阎浮提所无，&nbsp;&nbsp;&nbsp;&nbsp;我家悉具有

&nbsp;&nbsp;&nbsp;&nbsp;我所求财宝，&nbsp;&nbsp;&nbsp;&nbsp;为子受欲乐，&nbsp;&nbsp;&nbsp;&nbsp;云何行出家，&nbsp;&nbsp;&nbsp;&nbsp;为世所轻贱？’

“尔时，长者子偈答父言：

&nbsp;&nbsp;&nbsp;&nbsp;“‘我乐常求法，&nbsp;&nbsp;&nbsp;&nbsp;求已正思惟，&nbsp;&nbsp;&nbsp;&nbsp;不乐受富乐，&nbsp;&nbsp;&nbsp;&nbsp;当为世作佛

&nbsp;&nbsp;&nbsp;&nbsp;不须家业宝，&nbsp;&nbsp;&nbsp;&nbsp;我欲求少欲，&nbsp;&nbsp;&nbsp;&nbsp;所出之法财，&nbsp;&nbsp;&nbsp;&nbsp;今当行出家

&nbsp;&nbsp;&nbsp;&nbsp;诸佛出世难，&nbsp;&nbsp;&nbsp;&nbsp;佛说法亦难，&nbsp;&nbsp;&nbsp;&nbsp;我今值佛法，&nbsp;&nbsp;&nbsp;&nbsp;云何当舍离？’

“富楼那，时长者子，头面礼父足，绕已而出，说此偈言：

&nbsp;&nbsp;&nbsp;&nbsp;“‘设有一亿父，&nbsp;&nbsp;&nbsp;&nbsp;及有百亿母，&nbsp;&nbsp;&nbsp;&nbsp;犹尚不能遮，&nbsp;&nbsp;&nbsp;&nbsp;今我出家心

&nbsp;&nbsp;&nbsp;&nbsp;我舍身寿命，&nbsp;&nbsp;&nbsp;&nbsp;父母亲族财，&nbsp;&nbsp;&nbsp;&nbsp;唯不舍佛法，&nbsp;&nbsp;&nbsp;&nbsp;当行出家求。’

“富楼那，时长者子说此偈已，出家为道，即诣那罗延法师，求欲听法。时那罗延法师，即为演说所未闻经。时摩诃耐摩陀比丘，闻所未闻经已，问那罗延法师言：‘我于此经先所未闻。如是诸经，谁读？谁诵？谁受持者？从何处闻？’那罗延言：‘我以宿命善根因缘故，亦以一切功德光明王佛威神力故，如是深经自然在心。’

“富楼那，是摩陀比丘闻说此已，加心思念智力即生，以大智慧方便力故，难问那罗延法师，那罗延随义答已，而作是言：‘一切功德光明王佛时，有一比丘问佛是事，如汝今问，佛如是答，时是比丘闻已欢喜。’富楼那，是摩阿耐摩陀比丘，复问那罗延法师，那罗延言：‘一切功德光明王佛时，有一比丘问如是事，如汝今问，佛如是答，时是比丘闻已欢喜。’富楼那，时摩陀比丘，语那罗延法师言：‘正士，昔日从佛，闻如是几问答事？’那罗延言：‘置此勿问！是事难信，余人身未证增上法，亦复难信。’第二、第三亦如是问，摩诃耐摩陀问言：‘正士，昔日从佛，闻是几问答事？’那罗延言：‘置此勿问！不得已者，今当为汝譬喻解说，诸有智者譬喻得解。比丘，我于一切功德光明王佛所，得闻众生之性多于地种。比丘，假使一切三千大千世界众生，若有色若无色、若有想若无想、若非有想非无想皆尽其数，令得人身有智慧力，一一众生于弹指顷，能起恒河沙等问，然其所问各各不同。比丘，如是展转，乃至十方无余世界一切众生，若一劫若过一劫，起此诸问。复有一人，能弹指顷，起尔所人一切诸问，差别各异。如是一人，复尽一切无余众生，若一劫若减一劫，起种种问。于汝意云何？是所起问，宁为多不？’答言：‘甚多！非是譬喻所能得及。’那罗延语摩陀比丘言：‘我今明了告汝，勿生疑悔。如彼一切无余众生，若于一劫若减一劫，所起疑问我从佛闻，一法门中所答多彼。如是二门、三四五门，十二十三四五十乃至百千万亿门。比丘，我当略说一切所有算数名字，无量无尽，不可思议，过是诸数我尽诵持。比丘，此诸答者，悉皆总在一法门中，我悉知之，所谓一切功德光明王如来，说是道句、门句、印句、本事句、金刚句、重句、不可动句、难得底句。比丘，于一门中摄一切法，谓无作门。一切诸法一切诸句，是门为本，皆入是门，一切修多罗、忧陀那皆入门句，分别一字能入多字。比丘，如是能入七万八千诸陀罗尼，是中有九万二千诸根差别。是众生行门中，有八万亿形色，于诸道差别，是诸形色我知其名。一一色中我知百名，如是二百名字、三百名字，乃至知千名字，皆在阎浮提中。又复过是十方佛国，其中所有各各缘、各各名字我皆得知。举要言之，佛所有力，于诸法中各各差别，问答差别，我皆知之，皆是一切功德光明王如来威神之力。’

“富楼那，时摩陀比丘，语那罗延法师言：‘唯愿正士，还诣聚落城邑，随转一切功德光明王如来法轮。愿受我请，我当卫护为受法者。’那罗延言：‘且置勿说！今世比丘悉皆懈怠，集善法中无有深欲。’摩陀复言：‘我从今日，当于善法深生欲心，为求是法不敢懈怠。’富楼那，摩陀比丘即请那罗延，还入聚落令说正法，当随卫护咨听未闻。富楼那，尔时摩陀比丘，多为人众供养恭敬，时人皆谓持戒、智慧、多闻最上功德无量。时摩陀比丘，入城邑聚落，称赞那罗延法师，为令众生入于正法，又使佛法普得流布。富楼那，时摩陀比丘，多导人众使供养法，恭敬守护那罗延法师，为听法故。富楼那，其后那罗延法师，为摩陀比丘所守护已，后入城邑聚落，种种广说一切功德光明王如来阿僧祇劫所修菩提，令普流布。如是，富楼那，摩陀比丘于百岁中，常随那罗延法师；所问诸法，常是新异，未曾重说。富楼那，那罗延法师，得是摩陀比丘所护助故，使无量众生住圣法中，无量众生住佛菩提。

“富楼那，汝谓尔时那罗延法师，守护法者，善说法者，岂异人乎？即弥勒菩萨是。富楼那，摩陀比丘，守护法师佐助劝请，以是福德力，命终之后，即生下方第十世界上众佛所，于彼佛前，问断一切众生疑经。佛时称赞百千善哉，即为演说断一切众生疑经。说是经时，无量众生，初发阿耨多罗三藐三菩提心，即入必定。富楼那，摩陀比丘命终之后，复值须弥山佛，于彼佛前，问摄出一切法经。时佛称赞百千善哉，即为广说摄出一切法门经。说是经时，无量众生，必定得阿耨多罗三藐三菩提。命终之后，复值山王佛，于彼佛前，问诸法门经。时佛称赞百千善哉，即为广说一切法门经。说是经时，无量众生，必定阿耨多罗三藐三菩提。命终之后，复值梵音声佛，于彼佛前，问请摄一切法经。佛时称赞百千善哉，即为广说摄一切法经。说是经时，无量众生，必定阿耨多罗三藐三菩提。富楼那，摩陀比丘如是展转，所值诸佛，值已问经，所度众生，令住阿耨多罗三藐三菩提；我若以劫若以过劫，说诸佛名，众生所住阿耨多罗三藐三菩提者，不可得尽。富楼那，是摩陀比丘，凡所护持诸佛正法恒沙可数。是诸佛者，若现在世，若已灭度，不可称计。是故，富楼那，当知菩萨摩诃萨，闻未闻法，思惟义理，得如是等大功德利。

“富楼那，汝谓尔时摩诃耐摩陀比丘，于那罗延法师所，闻未闻法，随其义趣者，岂异人乎？即桥越兜菩萨是。时摩诃耐摩陀比丘，守护正法，闻所未闻，随其义趣，不著言辞，以是因缘值无量佛，值已闻诸深妙经。以是往昔善根因缘，今于我所，亦问摄一切法大海法门经。我为说时，无量众生得大饶益。”

尔时，世尊欲重明此事，而说偈言：

&nbsp;&nbsp;&nbsp;&nbsp;“菩萨闻未闻，&nbsp;&nbsp;&nbsp;&nbsp;应思其义理，&nbsp;&nbsp;&nbsp;&nbsp;不应作是言，&nbsp;&nbsp;&nbsp;&nbsp;我昔未曾闻。

&nbsp;&nbsp;&nbsp;&nbsp;闻所未闻法，&nbsp;&nbsp;&nbsp;&nbsp;正念思其义，&nbsp;&nbsp;&nbsp;&nbsp;是故慧增长，&nbsp;&nbsp;&nbsp;&nbsp;如海受众流。

&nbsp;&nbsp;&nbsp;&nbsp;多闻转增上，&nbsp;&nbsp;&nbsp;&nbsp;智慧亦复尔，&nbsp;&nbsp;&nbsp;&nbsp;能问诸佛事，&nbsp;&nbsp;&nbsp;&nbsp;广利诸众生。

&nbsp;&nbsp;&nbsp;&nbsp;集多闻如海，&nbsp;&nbsp;&nbsp;&nbsp;智慧不可尽，&nbsp;&nbsp;&nbsp;&nbsp;善能知章句，&nbsp;&nbsp;&nbsp;&nbsp;差别中第一。

&nbsp;&nbsp;&nbsp;&nbsp;是故应当闻，&nbsp;&nbsp;&nbsp;&nbsp;所未曾闻法，&nbsp;&nbsp;&nbsp;&nbsp;求所未闻法，&nbsp;&nbsp;&nbsp;&nbsp;得如是果报。”

“复次，富楼那，菩萨摩诃萨，于求多闻深生欲心，于空闲处深生乐心，一心勤求阿耨多罗三藐三菩提，求已为断瞋恚，修集慈观；为断贪欲，修不净观；为断愚痴，修因缘观。富楼那，何等是菩萨精进？菩萨云何修集精进？富楼那，若有菩萨，若于一劫若减一劫，若行若坐常发精进。富楼那，如是不名真实精进。有菩萨若于一劫若减一劫，修行净戒，苦行难行具足头陀，随所缘事深生欲心，而离诸法实相，如是不名真实精进。”

富楼那白佛言：“世尊，何者是菩萨真实精进，诸佛所赞，世俗智者所不讥嫌？”

佛告富楼那：“菩萨于所未闻，应深空法，无有微相，合第一义，如是深经不违不逆，明了其义，勤发精进，心不退没，听受读诵，为人解说，是名菩萨真实精进。谓闻深经，通达其义不违不逆，如是精进诸佛所赞，世间智者所不能诃。是故，富楼那，菩萨应发如是庄严：‘世间众生不能得底，我于此中当尽其底。世间众生所可没处，我于此中不应沉没。世间众生所可畏处，我于此中不应怖畏。所以者何？我发庄严不与世合，为离世法故而发庄严；不以行世法故而发庄严，为不行世法故而发庄严；不为随世法故而发庄严，为转世法故而发庄严。’富楼那，是名菩萨摩诃萨真实精进。菩萨成就此第二法，则于阿耨多罗三藐三菩提不退转。”

尔时，世尊欲明了此义，而说偈言：

&nbsp;&nbsp;&nbsp;&nbsp;“菩萨求深法，&nbsp;&nbsp;&nbsp;&nbsp;常勤发精进，&nbsp;&nbsp;&nbsp;&nbsp;思量其义理，&nbsp;&nbsp;&nbsp;&nbsp;不随于音声。

&nbsp;&nbsp;&nbsp;&nbsp;菩萨不随言，&nbsp;&nbsp;&nbsp;&nbsp;知皆是虚诳，&nbsp;&nbsp;&nbsp;&nbsp;知诸法空故，&nbsp;&nbsp;&nbsp;&nbsp;但求于善语。

&nbsp;&nbsp;&nbsp;&nbsp;若于千万亿，&nbsp;&nbsp;&nbsp;&nbsp;无量诸劫数，&nbsp;&nbsp;&nbsp;&nbsp;昼夜常行坐，&nbsp;&nbsp;&nbsp;&nbsp;加心行苦行，

&nbsp;&nbsp;&nbsp;&nbsp;于所未闻经，&nbsp;&nbsp;&nbsp;&nbsp;不信非精进；&nbsp;&nbsp;&nbsp;&nbsp;能得深义底，&nbsp;&nbsp;&nbsp;&nbsp;不名为懈怠。

&nbsp;&nbsp;&nbsp;&nbsp;如是精进者，&nbsp;&nbsp;&nbsp;&nbsp;诸佛所称叹，&nbsp;&nbsp;&nbsp;&nbsp;世间不得底，&nbsp;&nbsp;&nbsp;&nbsp;菩萨得其底。

&nbsp;&nbsp;&nbsp;&nbsp;世间所畏没，&nbsp;&nbsp;&nbsp;&nbsp;菩萨不畏没，&nbsp;&nbsp;&nbsp;&nbsp;勤心常欲求，&nbsp;&nbsp;&nbsp;&nbsp;空寂真妙法。

&nbsp;&nbsp;&nbsp;&nbsp;空法中无畏，&nbsp;&nbsp;&nbsp;&nbsp;亦无有退没，&nbsp;&nbsp;&nbsp;&nbsp;住我相法相，&nbsp;&nbsp;&nbsp;&nbsp;故生怖畏没。

&nbsp;&nbsp;&nbsp;&nbsp;散坏一切法，&nbsp;&nbsp;&nbsp;&nbsp;名为菩提道，&nbsp;&nbsp;&nbsp;&nbsp;勤心发精进，&nbsp;&nbsp;&nbsp;&nbsp;疾成多闻海。”

“复次，富楼那，菩萨善知五阴，善知十二入，善知十八界，善知十二因缘；善知五阴、十二入、十八界、十二因缘故，则能成就无依止智；得无依止智故，则于一切法不念不分别；以不念不分别为众生说法，破一切见令拔身见。菩萨成就此第三法，则于阿耨多罗三藐三菩提不退转。”

尔时，世尊以偈颂曰：

&nbsp;&nbsp;&nbsp;&nbsp;“菩萨知五阴，&nbsp;&nbsp;&nbsp;&nbsp;十二入皆空，&nbsp;&nbsp;&nbsp;&nbsp;分别十八界，&nbsp;&nbsp;&nbsp;&nbsp;通达十二缘。

&nbsp;&nbsp;&nbsp;&nbsp;不随于五阴，&nbsp;&nbsp;&nbsp;&nbsp;知身是虚诳，&nbsp;&nbsp;&nbsp;&nbsp;于诸内外入，&nbsp;&nbsp;&nbsp;&nbsp;悉知其性空。

&nbsp;&nbsp;&nbsp;&nbsp;如是知诸法，&nbsp;&nbsp;&nbsp;&nbsp;知已为人说，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;智慧转高大。

“复次，富楼那，菩萨摩诃萨，如所结戒，如所说戒，善能随学无所缺犯。何等是菩萨学戒？学一切法是菩萨学戒。何以故？富楼那，菩萨学一切法得一切法智，以是法智得无分别慧，以是无分别慧能知一切事。云何知一切事？菩萨悉知一切内事、一切外事、一切内外事。富楼那，何故名内？内名凡所有受可贪著处，谓是内身从十二因缘生，是中但有世俗假名，所谓此眼、此耳、此鼻、此舌、此身、此意。富楼那，是名为内。是法凡夫所贪著故，名之为内，作是言：‘我当得如是眼，不作如是眼；得如是耳、鼻、舌、身、意，不作如是耳、鼻、舌、身、意。’是中但以所起业缘，有果报生，是故名内。其中差别凡夫贪著，谓是眼是耳身鼻舌意，皆名为内。复次，富楼那，内名为二。此事虚诳，诸凡夫人贪著受取而生诤讼。富楼那，如来于此从本已来，如实知之而不贪著。云何如来如实知之而不贪著？如来于此法中不作归。谁不作归？谓是爱结。此眼不作归，离眼不作归；耳、鼻、舌、身、意不作归，离意不作归。何以故？富楼那，如来于法不得内、不得外。是故如来于此法中不作归，如来是实语者，作是言：‘比丘，眼非汝等，亦非他人。何以故？本体不可得故。何法是眼？是眼属谁？何法是耳、鼻、舌、身、意？是意属谁？何以故？本体不可得故。’富楼那，眼者今当推检；耳、鼻、舌、身、意，今当推检，于法无所贪受。何以故？若有受法则生苦恼，苦恼生故则无有乐。是故，富楼那，于法有受皆受苦恼，若受苦恼则不离苦。富楼那，是名推检眼，推检耳、鼻、舌、身、意，无有入处。何以故？富楼那，若有入处则有出处。是故如来于经中说：‘眼是空，无我无我所，本性自尔；耳、鼻、舌、身、意是空，无我无我所，本性自尔。是性无性，如是无性无作无坏。’富楼那，如是法性，若诸佛生，若佛不生，是性常住。如来于诸法生知是不生，是故如来是实语者，作是言：‘若有佛生，若佛不生，是性常住。’富楼那，云何名无生？云何名无生智？富楼那，诸法平等名为无生，道名无生智，苦尽名无生，道名无生智。是名如来说有二谛，谓世谛、第一义谛。富楼那，如来所说苦相，即是说无相。云何名苦相？谓是无为相，无为即是无相，智者知无为是无相。富楼那，智者云何知无为是无相？谓知无为法空，知是寂灭，知是归处，知第一利，知无热恼智者如是知无为，于是智中亦不生相。富楼那，智者离诸相得第一义利，无作无坏。富楼那，若人有作即是坏，若无作则无坏，无坏相是空，无坏相是无相，无坏相是无愿。富楼那，空法无有人作，无有人坏；无相、无愿无有人作，无有人坏。富楼那，是名诸佛阿耨多罗三藐三菩提不坏相。何等是诸佛阿耨多罗三藐三菩提？谓诸如来所不得是。”

富楼那白佛言：“世尊，何等法是诸如来所不得？”

佛言：“富楼那，一切法是诸如来所不得。”

“世尊，以是故，一切法是诸佛菩提耶？”

佛言：“如是，富楼那，一切法是诸佛菩提。而是菩提不名一切法，言一切法是诸佛菩提者，但是世俗假名言而说，不精进者难解难知。所以者何？不精进者，不能修习诸法平等，若不平等则与佛诤。富楼那，何人不能修行平等？富楼那，一切世间行不平等。诸佛菩提是中，无等亦无不等。富楼那，我以是道得阿耨多罗三藐三菩提。以是因缘，我经中说：一切诸法于正位中皆入必定，是名必定入菩提门。是故，富楼那，一切法皆是菩提。”

尔时，富楼那白佛言：“希有世尊！是诸佛阿耨多罗三藐三菩提，亦定亦不定，亦入文字亦不入文字，亦入语言亦不入语言。何以故？世尊，我今从佛闻说是经，于诸法中普得决定光明。世尊，我今如是于诸法中得决定光明，于一事中知一切事，知一切事中知一事。”

尔时，佛赞富楼那言：“善哉！善哉！富楼那，汝能如是疾入诸佛一切法利，当知汝已曾于过去世，供养诸佛，种诸善根，亲近咨问。富楼那，我念过去，于此土地虚空分中，汝已曾于六万八千诸佛所，得闻是经。以是善根功德因缘，汝于诸法普得决定光明。”

“世尊，若我已于若千佛所得闻是经，我何故乃不以一念发阿耨多罗三藐三菩提？”

佛告富楼那：“我念过去世，汝曾一劫发阿耨多罗三藐三菩提心，不杂余心而还退失。以是福德因缘，我今说汝于诸法师为最第一。”

富楼那白佛言：“世尊，我本作何罪障，于一劫中发阿耨多罗三藐三菩提心而还退失？”

佛言：“富楼那，随逐依止恶知识故，又不能广流布法故，汝于阿耨多罗三藐三菩提心而还退失。富楼那，有四法，退失阿耨多罗三藐三菩提成声闻乘。何等四？菩萨亲近恶知识故，能于善根增恶远离，作是言：‘何用如是发菩提心？生死长远，苦恼无量往来五道，值无难难，值诸佛难，净信复难，虽得值佛出家复难。汝今得值无难，勿复还失。汝于诸佛，未受阿耨多罗三藐三菩提记，善根未定，不得涅槃，轮转五道。’是人闻说是已，心则退没，于菩提道懈怠不乐。富楼那，菩萨有是初法，退失菩提成声闻乘。

“复次，富楼那，菩萨不闻应菩萨经，谓菩萨藏经、发菩萨心经、摄菩萨事经、应六波罗蜜经；以不闻故，不如说行，不如说学。是人不知菩萨何法应亲近，何法应远离，何法应受，何法不应受，何法是菩萨法，何法是声闻法。如是不知不分别故，应亲近法而不亲近，不应亲近法而反亲近。是人应亲近法而不亲近，不应亲近法而亲近故，则便退失诸佛菩提，心弱懈厌，废舍本愿。富楼那，菩萨有此二法，退失菩提成声闻乘。

“复次，富楼那，菩萨计得诸法，贪著吾我，行于邪见，堕在边见，没在恶邪，难可拔出；得闻深经，应第一义，无有微相，违逆不信，不能通达，起破法罪。以是因缘，生在难处不得值佛，不得闻法，不值诸佛所教化法，不得善知识。是人不见佛故不闻法，不闻法故，不值诸佛所教导法；不值诸佛所教导法故，不得善知识；不得善知识故，失无难处，生在难处；在难处故，离善知识，遇恶知识；与恶知识共从事故，忘失本念。是人失本念故舍菩萨心，舍菩萨乘而便退转，永失菩提念，但行生死法，不能修习大乘行法。富楼那，菩萨有此第三法，退失菩提成声闻乘。

“复次，富楼那，菩萨得闻如是等经，不能深心教化他人，其心退没，但乐独行，悭吝惜法，心不欲说，不能以法广摄人众。以是不善根因缘故失智慧念，失智慧念已，不共他人读诵经法，不能以法与他共同。是人转身，失菩萨心，忘菩萨念。富楼那，菩萨有此第四法，退失菩提成声闻乘。”

尔时，世尊欲明了此事，而说偈言：

&nbsp;&nbsp;&nbsp;&nbsp;“亲近恶知识，&nbsp;&nbsp;&nbsp;&nbsp;懈怠于菩提，&nbsp;&nbsp;&nbsp;&nbsp;以是因缘故，&nbsp;&nbsp;&nbsp;&nbsp;失上菩提心。

&nbsp;&nbsp;&nbsp;&nbsp;深生恶我见，&nbsp;&nbsp;&nbsp;&nbsp;堕在边邪见，&nbsp;&nbsp;&nbsp;&nbsp;而起破法罪，&nbsp;&nbsp;&nbsp;&nbsp;生在于难处。

&nbsp;&nbsp;&nbsp;&nbsp;生于难处已，&nbsp;&nbsp;&nbsp;&nbsp;则断菩提心，&nbsp;&nbsp;&nbsp;&nbsp;忘失本忆念，&nbsp;&nbsp;&nbsp;&nbsp;是故失菩提。

&nbsp;&nbsp;&nbsp;&nbsp;是人不得闻，&nbsp;&nbsp;&nbsp;&nbsp;生菩提心法，&nbsp;&nbsp;&nbsp;&nbsp;是心若增长，&nbsp;&nbsp;&nbsp;&nbsp;能成于菩提。

&nbsp;&nbsp;&nbsp;&nbsp;得广大妙法，&nbsp;&nbsp;&nbsp;&nbsp;悭吝不欲说，&nbsp;&nbsp;&nbsp;&nbsp;以是因缘故，&nbsp;&nbsp;&nbsp;&nbsp;退失于菩提。

&nbsp;&nbsp;&nbsp;&nbsp;求大乘菩萨，&nbsp;&nbsp;&nbsp;&nbsp;应知是四法，&nbsp;&nbsp;&nbsp;&nbsp;若知此四法，&nbsp;&nbsp;&nbsp;&nbsp;菩提得以生。

&nbsp;&nbsp;&nbsp;&nbsp;是故应远离，&nbsp;&nbsp;&nbsp;&nbsp;如此四恶法，&nbsp;&nbsp;&nbsp;&nbsp;勤修行空法，&nbsp;&nbsp;&nbsp;&nbsp;得近善知识。

&nbsp;&nbsp;&nbsp;&nbsp;得如是经已，&nbsp;&nbsp;&nbsp;&nbsp;不应悭吝惜，&nbsp;&nbsp;&nbsp;&nbsp;勤心为人说，&nbsp;&nbsp;&nbsp;&nbsp;从是生菩提。”

佛告富楼那：“菩萨成就四法，随回向菩提心不退失，随回向诸善根亦不退失。何等四？菩萨持戒清净忆念，成就有念安慧，勤心精进而不懈退，成就多闻生慧。富楼那，菩萨有此四法，随回向菩提心不退失，随回向诸善根亦不退失。”

尔时，世尊欲明了此义，而说偈言：

&nbsp;&nbsp;&nbsp;&nbsp;“菩萨具持戒，&nbsp;&nbsp;&nbsp;&nbsp;所忆念深远，&nbsp;&nbsp;&nbsp;&nbsp;勤心当精进，&nbsp;&nbsp;&nbsp;&nbsp;多闻庄严慧。

&nbsp;&nbsp;&nbsp;&nbsp;菩萨常亲近，&nbsp;&nbsp;&nbsp;&nbsp;如是之四法，&nbsp;&nbsp;&nbsp;&nbsp;随心所起事，&nbsp;&nbsp;&nbsp;&nbsp;皆能得成就。

&nbsp;&nbsp;&nbsp;&nbsp;是故应常持，&nbsp;&nbsp;&nbsp;&nbsp;净戒勤精进，&nbsp;&nbsp;&nbsp;&nbsp;不断忆念法，&nbsp;&nbsp;&nbsp;&nbsp;常勤求多闻。

&nbsp;&nbsp;&nbsp;&nbsp;持戒净生处，&nbsp;&nbsp;&nbsp;&nbsp;忆念能净智，&nbsp;&nbsp;&nbsp;&nbsp;精进净佛法，&nbsp;&nbsp;&nbsp;&nbsp;多闻生大慧。

&nbsp;&nbsp;&nbsp;&nbsp;是故诸菩萨，&nbsp;&nbsp;&nbsp;&nbsp;当学是上法，&nbsp;&nbsp;&nbsp;&nbsp;学是上法已，&nbsp;&nbsp;&nbsp;&nbsp;当转无上轮。

“复次，富楼那，菩萨有四法，则能利益菩提：持戒则是利菩提法，忍辱则是利菩提法，精进则是利菩提法，多闻则是利菩提法。富楼那，是名四法利益菩提。”

尔时，世尊欲明了此义，而说偈言：

&nbsp;&nbsp;&nbsp;&nbsp;“菩萨净持戒，&nbsp;&nbsp;&nbsp;&nbsp;利益于菩提，&nbsp;&nbsp;&nbsp;&nbsp;精进及忍辱，&nbsp;&nbsp;&nbsp;&nbsp;多闻亦如是。

&nbsp;&nbsp;&nbsp;&nbsp;清净持戒者，&nbsp;&nbsp;&nbsp;&nbsp;所愿皆得成，&nbsp;&nbsp;&nbsp;&nbsp;戒净多利益，&nbsp;&nbsp;&nbsp;&nbsp;菩提不为难。

&nbsp;&nbsp;&nbsp;&nbsp;菩萨行忍辱，&nbsp;&nbsp;&nbsp;&nbsp;身相智慧成，&nbsp;&nbsp;&nbsp;&nbsp;是故当行忍，&nbsp;&nbsp;&nbsp;&nbsp;求佛相智慧。

&nbsp;&nbsp;&nbsp;&nbsp;精进亦复能，&nbsp;&nbsp;&nbsp;&nbsp;多利益菩提，&nbsp;&nbsp;&nbsp;&nbsp;常行精进者，&nbsp;&nbsp;&nbsp;&nbsp;菩提则不难。

&nbsp;&nbsp;&nbsp;&nbsp;多闻亦能利，&nbsp;&nbsp;&nbsp;&nbsp;闻已得近法，&nbsp;&nbsp;&nbsp;&nbsp;远离于非法，&nbsp;&nbsp;&nbsp;&nbsp;菩提则不难。

&nbsp;&nbsp;&nbsp;&nbsp;四法是种子，&nbsp;&nbsp;&nbsp;&nbsp;从是生菩提，&nbsp;&nbsp;&nbsp;&nbsp;是故诸菩萨，&nbsp;&nbsp;&nbsp;&nbsp;应近是利法。

“复次，富楼那，菩萨摩诃萨成就四法，则得身色具足、财物具足、眷属具足，终常不生诸恶难处，常值诸佛诸佛所赞。何等四？菩萨行慈，不瞋不恼一切众生。富楼那，何谓菩萨行慈，不瞋不恼一切众生？菩萨行慈，于诸众生起我救慈，见诸众生身苦心苦，当作是念：‘我当勤行精进，度是众生于生死苦。是诸众生，我应与乐，我应拔济离生死苦。’于诸众生应发是心，发是心已勤行精进，修习六波罗蜜布施、持戒、忍辱、精进、禅定、智慧。

“富楼那，菩萨因般若波罗蜜，得具足六波罗蜜。何等为菩萨般若波罗蜜？菩萨云何因般若波罗蜜勤发精进？富楼那，菩萨作是思量：‘何法名我？何法名我所？’如是思量时，不见法是我，不见法是我所，作是念。作是念已，于此法中无我法、无我所法，菩萨离我我所故知身空，身空故众生空。何以故？诸法中我我所尚空，何况众生！菩萨如是离我我所故知众生空，众生空故知色阴空，色阴空故受想行识阴空。菩萨如是离我我所故知身空，身空故知众生空，众生空故知诸阴空，诸阴空故知种亦空，谓地水火风虚空识种地种地种相空，水火风虚空识种识种相空。是种无作者，无使作者；若无作者，是法即空。富楼那，菩萨于此离我我所故知身空，身空故知众生空，众生空故知诸阴空，知诸阴空故知诸种空，诸种空故知诸入空，诸入空故诸入相空。诸入无作者，无使作者；若法无作者，无使作者，是法即空。富楼那，菩萨以是观一切法空，观一切法空时，不见诸法本体可生瞋处。富楼那，是名菩萨摩诃萨大慈、知身空慈、众生空慈、阴入种空慈。菩萨若能行如是慈，是名行一切法空慈。富楼那，是名菩萨行于大慈。如是菩萨离我我所，心深生欲心于阿耨多罗三藐三菩提，生大悲心于诸众生。若有众生，不知如是诸法实相，为令知故发大庄严，是名菩萨行于大悲，我救故名慈，我作故名悲。菩萨成就如是大慈，能为众生作救、作归、作舍、作洲，能作究竟。是故菩萨应如是修行大慈，不贪著众生，亦不生瞋恨，是名菩萨众生空慈无有瞋恚。富楼那，若菩萨因慈因离因空，能入一切诸法不生不灭，是名菩萨常行大慈。菩萨如是通达诸法，诸魔、魔民及魔所使皆不能坏。菩萨成就是初法者，能断一切功德中缚，断功德缚故得平等波罗蜜。”

尔时，世尊欲明了此事。而说偈言：

&nbsp;&nbsp;&nbsp;&nbsp;“菩萨常如是，&nbsp;&nbsp;&nbsp;&nbsp;修慈而观空，&nbsp;&nbsp;&nbsp;&nbsp;知阴入界离，&nbsp;&nbsp;&nbsp;&nbsp;是中无有我。

&nbsp;&nbsp;&nbsp;&nbsp;我我所二法，&nbsp;&nbsp;&nbsp;&nbsp;决定不可得，&nbsp;&nbsp;&nbsp;&nbsp;为不得诸法，&nbsp;&nbsp;&nbsp;&nbsp;而修行慈心。

&nbsp;&nbsp;&nbsp;&nbsp;不依止诸法，&nbsp;&nbsp;&nbsp;&nbsp;亦非不依止，&nbsp;&nbsp;&nbsp;&nbsp;是名诸佛道，&nbsp;&nbsp;&nbsp;&nbsp;诸不依止法。

&nbsp;&nbsp;&nbsp;&nbsp;能得无上忍，&nbsp;&nbsp;&nbsp;&nbsp;忍诸法实相，&nbsp;&nbsp;&nbsp;&nbsp;诸法无生灭，&nbsp;&nbsp;&nbsp;&nbsp;能善通其理。

&nbsp;&nbsp;&nbsp;&nbsp;诸有大智者，&nbsp;&nbsp;&nbsp;&nbsp;亲近于是法，&nbsp;&nbsp;&nbsp;&nbsp;常得妙身色，&nbsp;&nbsp;&nbsp;&nbsp;亦得乐说辩。

&nbsp;&nbsp;&nbsp;&nbsp;常得值诸佛，&nbsp;&nbsp;&nbsp;&nbsp;知诸法义利，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;得无为上道。

“复次，富楼那，菩萨摩诃萨，精勤供养诸佛塔寺，敬心以好华香、缨珞、涂香、末香、幡盖、妓乐种种供具而以供养。菩萨成就此第二法，能得具足一切功德。”

尔时，世尊欲明了此义，而说偈言：

&nbsp;&nbsp;&nbsp;&nbsp;“菩萨以上妙，&nbsp;&nbsp;&nbsp;&nbsp;供养上智塔，&nbsp;&nbsp;&nbsp;&nbsp;华香及幡盖，&nbsp;&nbsp;&nbsp;&nbsp;以求上智慧。

&nbsp;&nbsp;&nbsp;&nbsp;以此功德缘，&nbsp;&nbsp;&nbsp;&nbsp;受身常端正，&nbsp;&nbsp;&nbsp;&nbsp;饶财多宝珍，&nbsp;&nbsp;&nbsp;&nbsp;眷属具成就。

&nbsp;&nbsp;&nbsp;&nbsp;必定于菩提，&nbsp;&nbsp;&nbsp;&nbsp;常安住于法，&nbsp;&nbsp;&nbsp;&nbsp;在在所生处，&nbsp;&nbsp;&nbsp;&nbsp;功德转高增。

&nbsp;&nbsp;&nbsp;&nbsp;诸王所恭敬，&nbsp;&nbsp;&nbsp;&nbsp;天龙神常念，&nbsp;&nbsp;&nbsp;&nbsp;一切诸众生，&nbsp;&nbsp;&nbsp;&nbsp;亦皆共恭敬。

&nbsp;&nbsp;&nbsp;&nbsp;若人供养佛，&nbsp;&nbsp;&nbsp;&nbsp;现在若灭后，&nbsp;&nbsp;&nbsp;&nbsp;所生得供养，&nbsp;&nbsp;&nbsp;&nbsp;常在无难处。

“复次，富楼那，菩萨摩诃萨，常当勤心供养于法。云何名为法？云何名供养法？名四念处、四正勤、四如意足、四禅、五根、五力、七觉意、八圣道、止观明解脱、三解脱门、尽智、无生智，是名为法。云何供养？于是法中如所说行随顺不逆，生欲精进具足修习，是名供养法。复次，富楼那，供养法法名，如是等经信解思惟，分别随顺心不违逆，是名供养法。菩萨成就此第三法，能得具足一切功德。”

尔时，世尊欲明了此义，而说偈言：

&nbsp;&nbsp;&nbsp;&nbsp;“常勤供养法，&nbsp;&nbsp;&nbsp;&nbsp;如所说中住，&nbsp;&nbsp;&nbsp;&nbsp;闻深空妙法，&nbsp;&nbsp;&nbsp;&nbsp;其心不违逆。

&nbsp;&nbsp;&nbsp;&nbsp;故身常端正，&nbsp;&nbsp;&nbsp;&nbsp;亦得乐说辩，&nbsp;&nbsp;&nbsp;&nbsp;如我所赞法，&nbsp;&nbsp;&nbsp;&nbsp;以此转高增。

“复次，富楼那，菩萨摩诃萨，勤心供养如来圣众，若华、若香，若以璎珞、若以末香、若以涂香，若以幡盖、衣服、饮食、卧具、医药资生之物，若起僧坊，若立园林，若经行处，若以浴池，若以井泉，若以人使如是等余供养具，种种供养如是圣众。菩萨成就此第四法，能得具足一切功德。”

尔时，世尊欲明了此义，而说偈言：

&nbsp;&nbsp;&nbsp;&nbsp;“无上供养具，&nbsp;&nbsp;&nbsp;&nbsp;供养如来众，&nbsp;&nbsp;&nbsp;&nbsp;以此功德缘，&nbsp;&nbsp;&nbsp;&nbsp;所生多财宝。

&nbsp;&nbsp;&nbsp;&nbsp;身色常端正，&nbsp;&nbsp;&nbsp;&nbsp;亦得乐说辩，&nbsp;&nbsp;&nbsp;&nbsp;具足诸功德，&nbsp;&nbsp;&nbsp;&nbsp;智慧转高增。

&nbsp;&nbsp;&nbsp;&nbsp;供养正直心，&nbsp;&nbsp;&nbsp;&nbsp;无我我所者，&nbsp;&nbsp;&nbsp;&nbsp;以此智因缘，&nbsp;&nbsp;&nbsp;&nbsp;生处得供养。

&nbsp;&nbsp;&nbsp;&nbsp;诸佛所称赞，&nbsp;&nbsp;&nbsp;&nbsp;四法常亲近，&nbsp;&nbsp;&nbsp;&nbsp;所生常尊贵，&nbsp;&nbsp;&nbsp;&nbsp;功德转高增。”

## 大宝积经卷第七十八

### 富楼那会第十七之二具善根品第四

尔时，佛告富楼那：“菩萨摩诃萨发于大乘，常当修习亲近四法，则能具摄一切善法，亦能具足一切善根。何等四法？富楼那，善男子、善女人发大乘心，修习亲近行忍辱法；如是修行忍辱法时，如心平等故，则得平等波罗蜜，亦得一切众生平等波罗蜜。是菩萨成就心平等波罗蜜、智平等波罗蜜，若行若立，若坐若卧，若觉若睡，时有人来，若持屎瓶，若持毒瓶，若持沸汤瓶，若诸粪扫，若持火炭，若持屎尿，若持热灰，捶其头上，若捶其身。菩萨于此不应瞋恨，令心散乱而生忿恚，不应自言我有何罪，又不应以恶心视彼，但应一心求自利法，于所修事专心不舍，应当如是调伏其心。‘是人为以何因缘故，持此屎瓶、毒瓶、灰火来加我身？我身不以此物因缘而得痛恼。’菩萨是时应如是观众因缘法，谁与此物？此物异谁？以何物与？是人如是如实思惟不见有法，谁是与者？谁是受者？何者是法？如是正念思惟观时，此彼不可得故，一切诸法皆不可得，皆不可见，是菩萨不得不见一切法故不生瞋恨。

“富楼那，若菩萨如是思惟，犹有瞋恨心起，复应如是正念思惟：‘何触因缘使我身痛？是诸触者为触何处？为在于身，为在于心？若在身者，身如草木瓦石影像，无觉无知，非我非彼。若在心者，心无形色，念念生灭须臾不住，非我非彼。但以虚妄忆想分别，说言是苦、是乐、不苦不乐，我今不应生此虚妄忆想分别。我今应观平等实相，我当修习贤圣所作，不应随逐凡夫所作。何等为是贤圣所作？谓于诸法远离解脱。我为远离故学，不为和合故学。如是虚妄忆想分别，是皆和合。为谁和合？为是贪欲和合，为是瞋恚、愚痴和合。云何名为贪欲、瞋恚、愚痴和合？以身痴故，身见痴故，贪身见故，身受苦时瞋恚他人，是名瞋恚和合。有以身见痴故，贪身见故，不随意故瞋恚他人，是名愚痴和合。若人如是三毒所缚，或起如是罪业因缘，诸佛不救，何况余人？我应善观诸因缘法，观于空法。’菩萨如是随顺，正观诸因缘法，不见有法，谁与谁受，以何物与。尔时，菩萨当作是念：‘一切诸法从众缘生，自性本空，定不可得。我当云何于无所得虚妄法中，得法作业而生瞋恚起行因缘？我今应生无瞋恨心，修行无作无起无生之法，当观空法不随我心。我今应观不作不起无生之法，不应依止起作之法。我应如实思惟诸法，我今不应于此虚妄无所有中，而强作法，虚妄强作谓是瞋恨。所以者何？依止法体则有瞋恨。诸法实相毕竟空中，无法本体可依止者。’菩萨如是思惟诸法，其心寂然瞋恨不起。

“又是菩萨若行若立，若坐若卧，若觉若睡，时有人来，以好美香、末香、涂香，以好名华散其身上；若以上妙香华、璎珞，胆卜华、鬘婆梨师华、鬘众华璎珞，以覆其身；若以上妙细软衣服，谓加尸衣、若拘摄衣、若拘珍婆衣、若憍施耶衣、若刍摩衣、若劫贝衣、若细钦婆罗、若细缯衣，以如是等柔软细衣以覆其身；若以上妙缯盖、幢幡张施其上；若以诸天名华、香妙衣、珍宝、璎珞以覆其身；若以天上甘美饮食而以进上。菩萨于此种种供养，不应生爱令心贪著，不以此缘亲附其人随顺其意往来问讯，不应偏心而起爱著。菩萨于此应以等心，通达一切诸法平等，应作是念：‘我于众生不应瞋恨，不应爱念。所以者何？憎、爱二事俱是烦恼，我今于此不应生爱，应善通了诸法如实。所以者何？诸烦恼中爱缘所合此最为重，如是烦恼深彻骨髓，谓于能生结使法中爱心染著。所以者何？所贪著事若不随意则生瞋恨，人皆自欲贪爱其身，有侵恼者则生瞋恨。是故当知，瞋恚则是染爱果报，贪著则是愚痴果报。我今当离染爱恶心，于诸法中无所贪著。我等不为贪欲故学，不为瞋恚故学，不为愚痴故学。我当广学诸法真实，于诸法相如实观之，随所说中当如实行，但应依止业报因缘。于诸供养苦恼事中，当知皆是宿业行缘，是故于诸随顺法中不生喜爱，违逆法中不生瞋恨，但应清净其心无所忿恚，不令随爱、随瞋、随痴恶法得生于心。’

“富楼那，菩萨成就此初法者，能得具足一切功德。”

尔时，世尊欲明了此义，而说偈言：

&nbsp;&nbsp;&nbsp;&nbsp;“我常赞智慧，&nbsp;&nbsp;&nbsp;&nbsp;亦赞持戒者，&nbsp;&nbsp;&nbsp;&nbsp;称扬行忍辱，&nbsp;&nbsp;&nbsp;&nbsp;亦常赞多闻。

&nbsp;&nbsp;&nbsp;&nbsp;我赞行善法，&nbsp;&nbsp;&nbsp;&nbsp;慈心爱语者，&nbsp;&nbsp;&nbsp;&nbsp;为饶益众生，&nbsp;&nbsp;&nbsp;&nbsp;随宜赞众德。

&nbsp;&nbsp;&nbsp;&nbsp;我常诃五欲，&nbsp;&nbsp;&nbsp;&nbsp;瞋恨愚痴人，&nbsp;&nbsp;&nbsp;&nbsp;嫉妒慢谄曲，&nbsp;&nbsp;&nbsp;&nbsp;浊乱娆众生。

&nbsp;&nbsp;&nbsp;&nbsp;懈怠懒惰心，&nbsp;&nbsp;&nbsp;&nbsp;儱戾难与语，&nbsp;&nbsp;&nbsp;&nbsp;背恩无反复，&nbsp;&nbsp;&nbsp;&nbsp;小事发大恚。

&nbsp;&nbsp;&nbsp;&nbsp;贪求于利养，&nbsp;&nbsp;&nbsp;&nbsp;我当得利养，&nbsp;&nbsp;&nbsp;&nbsp;不欲令人得，&nbsp;&nbsp;&nbsp;&nbsp;是等我不赞。

&nbsp;&nbsp;&nbsp;&nbsp;小智于利养，&nbsp;&nbsp;&nbsp;&nbsp;自欲嫉彼得，&nbsp;&nbsp;&nbsp;&nbsp;于他家生苦，&nbsp;&nbsp;&nbsp;&nbsp;是等我不赞。

&nbsp;&nbsp;&nbsp;&nbsp;为求得利养，&nbsp;&nbsp;&nbsp;&nbsp;转易威仪行，&nbsp;&nbsp;&nbsp;&nbsp;此命非清净，&nbsp;&nbsp;&nbsp;&nbsp;离我法甚远。

&nbsp;&nbsp;&nbsp;&nbsp;不修行道者，&nbsp;&nbsp;&nbsp;&nbsp;有此诸过咎，&nbsp;&nbsp;&nbsp;&nbsp;是等恶道缘，&nbsp;&nbsp;&nbsp;&nbsp;无一事可赞。

&nbsp;&nbsp;&nbsp;&nbsp;不断恶我见，&nbsp;&nbsp;&nbsp;&nbsp;贪爱心则多，&nbsp;&nbsp;&nbsp;&nbsp;贪爱心多故，&nbsp;&nbsp;&nbsp;&nbsp;勤求于利养。

&nbsp;&nbsp;&nbsp;&nbsp;菩萨作是念，&nbsp;&nbsp;&nbsp;&nbsp;行忍益众生，&nbsp;&nbsp;&nbsp;&nbsp;摧伏刚强心，&nbsp;&nbsp;&nbsp;&nbsp;疾得成佛道。

&nbsp;&nbsp;&nbsp;&nbsp;我当行慈心，&nbsp;&nbsp;&nbsp;&nbsp;忍辱愍众生，&nbsp;&nbsp;&nbsp;&nbsp;而知诸法空，&nbsp;&nbsp;&nbsp;&nbsp;从缘无所属。

&nbsp;&nbsp;&nbsp;&nbsp;何缘有诸法？ &nbsp;&nbsp;&nbsp;&nbsp;是法兴于心，&nbsp;&nbsp;&nbsp;&nbsp;妄想生瞋恚，&nbsp;&nbsp;&nbsp;&nbsp;不念则皆空。

&nbsp;&nbsp;&nbsp;&nbsp;妄想生三界，&nbsp;&nbsp;&nbsp;&nbsp;相续身不绝，&nbsp;&nbsp;&nbsp;&nbsp;不分别妄想，&nbsp;&nbsp;&nbsp;&nbsp;则无如是过。

&nbsp;&nbsp;&nbsp;&nbsp;常思量诸法，&nbsp;&nbsp;&nbsp;&nbsp;知皆从缘生，&nbsp;&nbsp;&nbsp;&nbsp;常观诸法空，&nbsp;&nbsp;&nbsp;&nbsp;而能度一切。

&nbsp;&nbsp;&nbsp;&nbsp;离戒苦众生，&nbsp;&nbsp;&nbsp;&nbsp;憍慢所伤害，&nbsp;&nbsp;&nbsp;&nbsp;为说灭苦法，&nbsp;&nbsp;&nbsp;&nbsp;多有所饶益。

&nbsp;&nbsp;&nbsp;&nbsp;若人从东来，&nbsp;&nbsp;&nbsp;&nbsp;南西北四维，&nbsp;&nbsp;&nbsp;&nbsp;执持屎毒瓶，&nbsp;&nbsp;&nbsp;&nbsp;以捶其头上。

&nbsp;&nbsp;&nbsp;&nbsp;我不生瞋心，&nbsp;&nbsp;&nbsp;&nbsp;谁与谁受者？&nbsp;&nbsp;&nbsp;&nbsp;何法名为我？&nbsp;&nbsp;&nbsp;&nbsp;观以勤精进。

&nbsp;&nbsp;&nbsp;&nbsp;不恶色视彼，&nbsp;&nbsp;&nbsp;&nbsp;何罪而见加，&nbsp;&nbsp;&nbsp;&nbsp;但发坚强思，&nbsp;&nbsp;&nbsp;&nbsp;慈心覆于彼。

&nbsp;&nbsp;&nbsp;&nbsp;知是宿业缘，&nbsp;&nbsp;&nbsp;&nbsp;今受此果报，&nbsp;&nbsp;&nbsp;&nbsp;偿已更不作，&nbsp;&nbsp;&nbsp;&nbsp;安住佛道中。

&nbsp;&nbsp;&nbsp;&nbsp;余人无有此，&nbsp;&nbsp;&nbsp;&nbsp;轻毁苦恼事，&nbsp;&nbsp;&nbsp;&nbsp;此必是业缘，&nbsp;&nbsp;&nbsp;&nbsp;虽久而不失。

&nbsp;&nbsp;&nbsp;&nbsp;众生在世间，&nbsp;&nbsp;&nbsp;&nbsp;常起善恶业，&nbsp;&nbsp;&nbsp;&nbsp;我今受此苦，&nbsp;&nbsp;&nbsp;&nbsp;当知是业缘。

&nbsp;&nbsp;&nbsp;&nbsp;若还以恶报，&nbsp;&nbsp;&nbsp;&nbsp;后复受苦果，&nbsp;&nbsp;&nbsp;&nbsp;宁可以恶事，&nbsp;&nbsp;&nbsp;&nbsp;而加于彼人？

&nbsp;&nbsp;&nbsp;&nbsp;当求无上法，&nbsp;&nbsp;&nbsp;&nbsp;求已为人说，&nbsp;&nbsp;&nbsp;&nbsp;度脱众生类，&nbsp;&nbsp;&nbsp;&nbsp;一切诸苦恼。

&nbsp;&nbsp;&nbsp;&nbsp;若人以香华，&nbsp;&nbsp;&nbsp;&nbsp;璎珞供养我，&nbsp;&nbsp;&nbsp;&nbsp;不应生爱心，&nbsp;&nbsp;&nbsp;&nbsp;当习平等观。

&nbsp;&nbsp;&nbsp;&nbsp;憎爱则非道，&nbsp;&nbsp;&nbsp;&nbsp;常应行舍心，&nbsp;&nbsp;&nbsp;&nbsp;当正观诸法，&nbsp;&nbsp;&nbsp;&nbsp;谁与谁受者？

&nbsp;&nbsp;&nbsp;&nbsp;空与空受耶？ &nbsp;&nbsp;&nbsp;&nbsp;内空外亦空，&nbsp;&nbsp;&nbsp;&nbsp;空无与无受，&nbsp;&nbsp;&nbsp;&nbsp;一切皆无我。

&nbsp;&nbsp;&nbsp;&nbsp;空无有贪离，&nbsp;&nbsp;&nbsp;&nbsp;空无有烦恼，&nbsp;&nbsp;&nbsp;&nbsp;亦无有清净，&nbsp;&nbsp;&nbsp;&nbsp;离垢净是空。

&nbsp;&nbsp;&nbsp;&nbsp;空中无分别，&nbsp;&nbsp;&nbsp;&nbsp;空中无诸性，&nbsp;&nbsp;&nbsp;&nbsp;空常空无相，&nbsp;&nbsp;&nbsp;&nbsp;是比清净道。

&nbsp;&nbsp;&nbsp;&nbsp;若使有人来，&nbsp;&nbsp;&nbsp;&nbsp;段段解我身，&nbsp;&nbsp;&nbsp;&nbsp;于中不生恚，&nbsp;&nbsp;&nbsp;&nbsp;知从业缘有。

&nbsp;&nbsp;&nbsp;&nbsp;众生起善恶，&nbsp;&nbsp;&nbsp;&nbsp;随业自受果，&nbsp;&nbsp;&nbsp;&nbsp;我必先世恶，&nbsp;&nbsp;&nbsp;&nbsp;今受此苦报。

&nbsp;&nbsp;&nbsp;&nbsp;今受此恶报，&nbsp;&nbsp;&nbsp;&nbsp;观身如影像，&nbsp;&nbsp;&nbsp;&nbsp;水沫幻化焰，&nbsp;&nbsp;&nbsp;&nbsp;无空毕竟空。

&nbsp;&nbsp;&nbsp;&nbsp;若人支解身，&nbsp;&nbsp;&nbsp;&nbsp;有人将养我，&nbsp;&nbsp;&nbsp;&nbsp;当念报恩者，&nbsp;&nbsp;&nbsp;&nbsp;不以为欢喜。

&nbsp;&nbsp;&nbsp;&nbsp;利养不以喜，&nbsp;&nbsp;&nbsp;&nbsp;恶骂不瞋恨，&nbsp;&nbsp;&nbsp;&nbsp;二皆是障碍，&nbsp;&nbsp;&nbsp;&nbsp;非佛正真道。

&nbsp;&nbsp;&nbsp;&nbsp;当离诸一切，&nbsp;&nbsp;&nbsp;&nbsp;贪爱瞋恚心，&nbsp;&nbsp;&nbsp;&nbsp;常当修空寂，&nbsp;&nbsp;&nbsp;&nbsp;悉断诸障碍。

&nbsp;&nbsp;&nbsp;&nbsp;忍辱十力本，&nbsp;&nbsp;&nbsp;&nbsp;诸佛神通原，&nbsp;&nbsp;&nbsp;&nbsp;无碍智大悲，&nbsp;&nbsp;&nbsp;&nbsp;皆以忍为本。

&nbsp;&nbsp;&nbsp;&nbsp;四谛念正勤，&nbsp;&nbsp;&nbsp;&nbsp;根力觉道分，&nbsp;&nbsp;&nbsp;&nbsp;皆以忍为本，&nbsp;&nbsp;&nbsp;&nbsp;何智不修忍？

&nbsp;&nbsp;&nbsp;&nbsp;我于波罗奈，&nbsp;&nbsp;&nbsp;&nbsp;转无上法轮，&nbsp;&nbsp;&nbsp;&nbsp;亦以忍为本，&nbsp;&nbsp;&nbsp;&nbsp;诸佛常赞忍。

&nbsp;&nbsp;&nbsp;&nbsp;汝等亦应修，&nbsp;&nbsp;&nbsp;&nbsp;空忍无生灭，&nbsp;&nbsp;&nbsp;&nbsp;诸法相常尔，&nbsp;&nbsp;&nbsp;&nbsp;乃得佛功德。

“复次，富楼那，菩萨摩诃萨能离五欲，常乐出家，心顺出家，趣向出家，不贪五欲；得出家已，离诸愦闹，远处山林，不失善法。菩萨成就此第二法，则能具足一切功德。”

尔时，世尊以偈颂曰：

&nbsp;&nbsp;&nbsp;&nbsp;“心常乐出家，&nbsp;&nbsp;&nbsp;&nbsp;而能常出家，&nbsp;&nbsp;&nbsp;&nbsp;常乐在山林，&nbsp;&nbsp;&nbsp;&nbsp;增益功德处。

&nbsp;&nbsp;&nbsp;&nbsp;亲近在空闲，&nbsp;&nbsp;&nbsp;&nbsp;即离五欲著，&nbsp;&nbsp;&nbsp;&nbsp;此中无众闹，&nbsp;&nbsp;&nbsp;&nbsp;失诸善法缘。

&nbsp;&nbsp;&nbsp;&nbsp;无有诸语言，&nbsp;&nbsp;&nbsp;&nbsp;往来问讯事，&nbsp;&nbsp;&nbsp;&nbsp;空闲寂然快，&nbsp;&nbsp;&nbsp;&nbsp;诸佛所称赞。

&nbsp;&nbsp;&nbsp;&nbsp;是故诸菩萨，&nbsp;&nbsp;&nbsp;&nbsp;所应常亲近，&nbsp;&nbsp;&nbsp;&nbsp;勿贪乐聚落，&nbsp;&nbsp;&nbsp;&nbsp;近生利养心。

&nbsp;&nbsp;&nbsp;&nbsp;若得利养喜，&nbsp;&nbsp;&nbsp;&nbsp;失则生忧恼，&nbsp;&nbsp;&nbsp;&nbsp;此人供养佛，&nbsp;&nbsp;&nbsp;&nbsp;不名为供养。

&nbsp;&nbsp;&nbsp;&nbsp;欲除如是过，&nbsp;&nbsp;&nbsp;&nbsp;当离诸利养，&nbsp;&nbsp;&nbsp;&nbsp;远离在空闲，&nbsp;&nbsp;&nbsp;&nbsp;修习于空法。

“复次，富楼那，菩萨常学求法，求已读诵，谓求净戒头陀细法，不求多欲无厌足法；求灭贪欲，不益贪欲；求破瞋恚，不增瞋恚；求断愚痴，不益愚痴；求破憍慢，不求起慢；求破我慢，不求长慢；求断我我所法，不求增我我所法；求无我法，不求依止我、人、众生、寿命法；常求能得大智慧法，不求退失大智慧法；常求为得无等慧法，不为求得小慧法；求得具足一切诸法，不求不具足诸功德法。求如是法，求已读诵，思惟正观，如所说行，为人演说，不求世利，乃至不求称赞善哉，教多众生令住是法。富楼那，菩萨成就此第三法，能得具足一切功德。”

尔时，世尊以偈颂曰：

&nbsp;&nbsp;&nbsp;&nbsp;“菩萨乐出家，&nbsp;&nbsp;&nbsp;&nbsp;持戒行头陀，&nbsp;&nbsp;&nbsp;&nbsp;以是增智慧，&nbsp;&nbsp;&nbsp;&nbsp;智雨益终流。

&nbsp;&nbsp;&nbsp;&nbsp;得是深净法，&nbsp;&nbsp;&nbsp;&nbsp;正念思其义，&nbsp;&nbsp;&nbsp;&nbsp;于如所说中，&nbsp;&nbsp;&nbsp;&nbsp;能如所闻行。

&nbsp;&nbsp;&nbsp;&nbsp;常以清净心，&nbsp;&nbsp;&nbsp;&nbsp;为人广解说，&nbsp;&nbsp;&nbsp;&nbsp;饶益诸众生，&nbsp;&nbsp;&nbsp;&nbsp;心无所希望。

&nbsp;&nbsp;&nbsp;&nbsp;得诸功德味，&nbsp;&nbsp;&nbsp;&nbsp;自住是法中，&nbsp;&nbsp;&nbsp;&nbsp;亦令余人住，&nbsp;&nbsp;&nbsp;&nbsp;是故增佛法。

&nbsp;&nbsp;&nbsp;&nbsp;若于无量劫，&nbsp;&nbsp;&nbsp;&nbsp;所集诸功德，&nbsp;&nbsp;&nbsp;&nbsp;令皆现在前，&nbsp;&nbsp;&nbsp;&nbsp;摄入菩萨道。

&nbsp;&nbsp;&nbsp;&nbsp;故应求深法，&nbsp;&nbsp;&nbsp;&nbsp;佛所称赞者，&nbsp;&nbsp;&nbsp;&nbsp;常为众生说，&nbsp;&nbsp;&nbsp;&nbsp;功德从是生。

“富楼那，菩萨摩诃萨安住持戒头陀法中，能具一切善根福德。富楼那，过去久远无量无边不可思议阿僧祇劫，尔时有佛，号弥楼揵驮如来、应供、正遍知、明行足、善逝、世间解、无上士、调御丈夫、天人师、佛世尊，佛寿六十岁。一会说法，八十亿比丘得阿罗汉道。富楼那，弥楼揵驮佛灭后，法住五百岁。般涅槃后七日之中，诸大弟子皆亦随佛入于涅槃。富楼那，是佛出于五浊恶世，如我今也。诸大弟子灭度之后，多有众生皆作是念：‘沙门法中安隐快乐，我等何不各共出家？’作是念已，咸剃须发，法服出家。出家之后唯行三事：一常周旋往来白衣舍，二唯贪著利养自活，三长肌肥无有福慧。行是三事，不修余业，百岁之后诸大弟子皆悉灭尽；是等比丘多与白衣和合，佛诸深经，持戒、头陀细行妙法，多皆废舍不复读诵。

“富楼那，当尔之时诸比丘众，乐行五欲，贪嗜饮食。尔时，国王唯有一子，名陀摩尸利，王甚爱重，时于静处而作是念：‘弥楼揵驮佛为得何法？今诸弟子皆共放逸，与诸白衣所行无异。’作是思惟疑时，有天神来至其所，隐身不现而作是言：‘王子，弥楼揵驮佛所得深法清净决定。’尔时，王子闻天所说，即作是言：‘弥楼揵驮佛所得深法清净决定，其事云何？’答言：‘王子，是法无色，无受、想、行、识，无阴、界、入，无有五欲，亦无欲心。弥楼揵驮佛，得是深法清净决定，为众生说。’尔时，王子复问天言：‘我等可得闻是法不？可得解知如说行不？’天言：‘王子，汝能一心勤行精进，得之不难。’富楼那，尔时王子即作是念：‘今是天神开悟我意，我当出家求是深法。’即诣父母，头面作礼，白父母言：‘我今欲于弥楼揵驮佛法中出家为道。’父母报言：‘汝今何用舍我出家？今诸道人于佛法中白衣无异。’

尔时，父母以偈答言：

&nbsp;&nbsp;&nbsp;&nbsp;“‘今诸比丘众，&nbsp;&nbsp;&nbsp;&nbsp;放逸受五欲，&nbsp;&nbsp;&nbsp;&nbsp;耕种行贩卖，&nbsp;&nbsp;&nbsp;&nbsp;白衣无有异

&nbsp;&nbsp;&nbsp;&nbsp;贫穷多苦恼，&nbsp;&nbsp;&nbsp;&nbsp;不能自活者，&nbsp;&nbsp;&nbsp;&nbsp;如是诸人等，&nbsp;&nbsp;&nbsp;&nbsp;求活故出家

&nbsp;&nbsp;&nbsp;&nbsp;汝今生王家，&nbsp;&nbsp;&nbsp;&nbsp;富乐受五欲，&nbsp;&nbsp;&nbsp;&nbsp;多诸珍宝物，&nbsp;&nbsp;&nbsp;&nbsp;何用出家为？’

“陀摩尸利王子以偈答父母言：

&nbsp;&nbsp;&nbsp;&nbsp;“‘我不求荣位，&nbsp;&nbsp;&nbsp;&nbsp;若得当舍离，&nbsp;&nbsp;&nbsp;&nbsp;我今唯欲求，&nbsp;&nbsp;&nbsp;&nbsp;佛法深净戒

&nbsp;&nbsp;&nbsp;&nbsp;有天开悟我，&nbsp;&nbsp;&nbsp;&nbsp;劝进我出家，&nbsp;&nbsp;&nbsp;&nbsp;佛所说深法，&nbsp;&nbsp;&nbsp;&nbsp;我冀当得知

&nbsp;&nbsp;&nbsp;&nbsp;我闻天所说，&nbsp;&nbsp;&nbsp;&nbsp;心中大欢喜，&nbsp;&nbsp;&nbsp;&nbsp;佛法今欲灭，&nbsp;&nbsp;&nbsp;&nbsp;我当助护持。’

“父母以偈答陀摩尸利言：

&nbsp;&nbsp;&nbsp;&nbsp;“‘深经已灭尽，&nbsp;&nbsp;&nbsp;&nbsp;无有持诵者，&nbsp;&nbsp;&nbsp;&nbsp;汝今当何从，&nbsp;&nbsp;&nbsp;&nbsp;得闻佛深法

&nbsp;&nbsp;&nbsp;&nbsp;若于四众中，&nbsp;&nbsp;&nbsp;&nbsp;有诵深义者，&nbsp;&nbsp;&nbsp;&nbsp;汝先从彼受，&nbsp;&nbsp;&nbsp;&nbsp;然后可出家。’

“陀摩尸利以偈答父母言：

&nbsp;&nbsp;&nbsp;&nbsp;“‘我今勤精进，&nbsp;&nbsp;&nbsp;&nbsp;净戒行头陀，&nbsp;&nbsp;&nbsp;&nbsp;远处山林中，&nbsp;&nbsp;&nbsp;&nbsp;求佛深净法。’

“富楼那，陀摩尸利说此偈已，头面作礼，辞行出家，父母默然不能制止。即诣比丘，剃除须发，著袈裟受戒，以恭敬心问诸比丘：‘弥楼揵驮佛，云何说法教诸弟子？我得闻已当如说修行。’富楼那，诸比丘语陀摩尸利比丘言：‘我等不闻佛所说法，但随和尚诸师所行，汝今亦应行如是法。’尔时，陀摩尸利比丘，答诸比丘言：‘汝等必从贫贱出家，是故今者但贵衣食，所行如是白衣无异。汝等今应与我共求佛深净法。’时，诸比丘以偈答陀摩尸利比丘言：

&nbsp;&nbsp;&nbsp;&nbsp;“‘我等所为者，&nbsp;&nbsp;&nbsp;&nbsp;是事皆已得，&nbsp;&nbsp;&nbsp;&nbsp;衣食极丰足，&nbsp;&nbsp;&nbsp;&nbsp;免离王使役

&nbsp;&nbsp;&nbsp;&nbsp;安隐甚快乐，&nbsp;&nbsp;&nbsp;&nbsp;无敢轻慢者，&nbsp;&nbsp;&nbsp;&nbsp;白衣时苦恼，&nbsp;&nbsp;&nbsp;&nbsp;今皆无复有

&nbsp;&nbsp;&nbsp;&nbsp;是即名涅槃，&nbsp;&nbsp;&nbsp;&nbsp;第一快安乐，&nbsp;&nbsp;&nbsp;&nbsp;过是事以外，&nbsp;&nbsp;&nbsp;&nbsp;我皆不复用

&nbsp;&nbsp;&nbsp;&nbsp;我等多衣钵，&nbsp;&nbsp;&nbsp;&nbsp;汤药物甚多，&nbsp;&nbsp;&nbsp;&nbsp;白衣常给施，&nbsp;&nbsp;&nbsp;&nbsp;檀越家亦多。’

“富楼那，尔时，陀摩尸利比丘，闻诸比丘说此偈已，心则悲恼，涕零啼泣；诣余精舍，复以是事问诸比丘：‘弥楼揵驮佛，云何说法教诸弟子？我得闻已当如说行。’诸比丘众亦如是答。尔时，陀摩尸利比丘，即便舍离此诸比丘，独入山林幽远之处，精诚一心欲求深法。先时，弥楼揵驮佛诸弟子中，有大弟子名为坚牢，修空闲行独住深山，少欲知足，心乐远离，所作已办，六通三明，大阿罗汉，亦如我今摩诃迦葉。是坚牢比丘，所住深山石窟壁上，书此偈言：

&nbsp;&nbsp;&nbsp;&nbsp;“‘生死不断绝，&nbsp;&nbsp;&nbsp;&nbsp;贪欲嗜味故，&nbsp;&nbsp;&nbsp;&nbsp;养怨入丘冢，&nbsp;&nbsp;&nbsp;&nbsp;唐受诸辛苦

&nbsp;&nbsp;&nbsp;&nbsp;身臭如死尸，&nbsp;&nbsp;&nbsp;&nbsp;九孔流不净，&nbsp;&nbsp;&nbsp;&nbsp;如厕虫乐粪，&nbsp;&nbsp;&nbsp;&nbsp;愚贪身无异

&nbsp;&nbsp;&nbsp;&nbsp;忆想妄分别，&nbsp;&nbsp;&nbsp;&nbsp;则是五欲本，&nbsp;&nbsp;&nbsp;&nbsp;智者不分别，&nbsp;&nbsp;&nbsp;&nbsp;五欲则断灭

&nbsp;&nbsp;&nbsp;&nbsp;邪念生贪著，&nbsp;&nbsp;&nbsp;&nbsp;贪著生烦恼，&nbsp;&nbsp;&nbsp;&nbsp;正念无贪著，&nbsp;&nbsp;&nbsp;&nbsp;余烦恼亦尽。’

“富楼那，坚牢比丘石窟壁上书此四偈。陀摩尸利比丘经历深山，见此石窟壁上四偈，见已读诵思惟其义，未久之间得五神通。至弥楼揵驮佛本所烧处，到已作礼围绕三匝，结跏趺坐，发誓愿言：‘我不见佛、不闻余法，不起于此。’富楼那，弥楼揵驮佛所说经名八百千门，释提桓因诵持是经。释提桓因知陀摩尸利比丘深心爱法，从忉利天上来下至其所，为说八百千门经，又与四多闻本句、七种重句、十四门句。陀摩尸利比丘闻已诵持，于诸法中得智慧明，弥楼揵驮佛所说清净应空应离诸深妙经，自然在心。又弥楼揵驮佛为现其身，及比丘众并所住处、精舍床榻，大会四众，天、龙、夜叉、揵闼婆、阿修罗、迦楼罗、紧那罗、摩睺罗伽、人非人等，一切众会悉令得见。陀摩尸利比丘，于诸法中得智慧眼，从坐处起渐渐游行，还至本国到父母所，为说清净应空应离诸深妙经，称扬赞佛法众功德。

“富楼那，尔时陀摩尸利比丘，父母、宫人、大臣、官属，闻是法已信心恭敬，语陀摩尸利比丘言：‘唯愿大德济度我等，得于弥楼揵驮佛法中出家。’富楼那，尔时八万四千人俱，随逐国王及王夫人一时出家；出家之后，皆号陀摩尸利语诸比丘众。富楼那，是陀摩尸利比丘，还令弥楼揵驮佛法续复炽盛，使多众生得住其中，是其宿命大慈悲心愿护法故。于是陀摩尸利比丘，从一聚落至一聚落，从城至城从国至国，游行称赞弥楼揵驮佛及弟子功德；又以清净应空应离诸深经法，为诸众生广演解说。尔时，陀摩尸利比丘，多为众人供养恭敬，尊重赞叹，名闻流布。富楼那，陀摩尸利比丘，如是广益诸众生已后则命终。其诸弟子比丘、比丘尼、优婆塞、优婆夷皆共和合，以一切香木为积供养烧身，共起塔庙纵广十里，以众华香、末香、涂香、璎珞、幡盖，供养恭敬，尊重赞叹。

“富楼那，陀摩尸利比丘临命终时，愿还生此阎浮提内，即得随愿生在王家，名为得念，于弥楼揵驮佛后第三百岁法中出家。以其本愿宿命智故，诸门句、陀罗尼句自然还得；以得陀罗尼力故，先未闻经能为众生敷演广说，不说前身曾所说者。富楼那，时诸陀摩尸利比丘众中，深智明利厚善根者，闻得念所说诸经，心皆随喜信受恭敬，供养守护得念比丘。其中比丘无有威德钝根者，顽钝闇塞薄善根者，闻得念比丘所说新法，不信不受，违逆说过，作是言：‘如是等经，我等不从和尚诸师所闻，本亦不从陀摩尸利大师所闻。’富楼那，其中深智依止义者不随语言，以依义故心不违逆；不违逆故则护弥楼揵驮佛法，恭敬守护得念比丘。富楼那，尔时比丘、比丘尼、优婆塞、优婆夷，有八十那由他人，随顺得念比丘所说经法。富楼那，时陀摩尸利诸弟子众，别为二部：一名陀摩尸利诸比丘众，二名得念诸比丘众。得念比丘不说我是陀摩尸利。所以者何？陀摩尸利比丘，人皆谓得阿罗汉道，非是菩萨；若自说者，人则疑惑。得念比丘，人皆知是菩萨，非阿罗汉。富楼那，得念比丘如是广利诸众生已后复命终。诸弟子众，以一切香木为积供养烧身，四众普集，为欲供养大师菩萨，共起塔庙纵广五里，以众香华、末香、涂香、璎珞、幡盖，供养恭敬，尊重赞叹。

“富楼那，得念比丘临命终时，还复愿生此阎浮提，随愿得生大长者家，名为耶舍。以本愿故得识宿命，于弥楼揵驮佛第四百岁，始年七岁出家为道，得诸陀罗尼；陀罗尼力故，能为人说所未闻经。于是得念诸比丘众，陀摩尸利诸比丘众，其中厚善根者，得闻耶舍所说诸法，心大欢喜皆得法乐。富楼那，是诸比丘依止于义不随语言，是故闻耶舍比丘闻所未闻应空深经，合第一义，信受不逆，能受持诵，如所说行。富楼那，中有比丘顽钝闇塞薄善根者，从耶舍比丘闻所未闻，所未合第一义应空深经，不信不受，违逆毁坏，而作是言：‘如是法者，我等不从和尚诸师所闻，亦复不从得念菩萨大师所闻。’富楼那，诸从耶舍比丘，闻法欢喜心信受者，皆为陀摩尸利比丘、得念比丘等，憎嫉轻慢，不听住止，不共读诵讲说经法，反更谤言：‘此非佛法，非大师教。’富楼那，尔时耶舍比丘，广宣流布弥楼揵驮佛法，从一聚落至一聚落，为众生说多所饶益，教化八十亿那由他人，发阿耨多罗三藐三菩提心。耶舍比丘所饶益如是后复命终，其诸随逐耶舍比丘有七万人，为耶舍比丘起七万塔，以众香华、涂香、末香、璎珞、幡盖，供养恭敬，尊重赞叹。

“富楼那，耶舍比丘临命终时，还复愿生此阎浮提，命终之后，即得随愿复生王家。生时诸天发大声言：‘今王所生，多益众生。’即随此声，字为导师。至年十四，于弥楼揵驮佛法第五百岁出家学道。是导师比丘广诵经书，多闻深入，文词清辩，善巧说法。富楼那，是导师比丘，从一聚落至一聚落，从城至城，从国至国，流布弥楼揵驮佛法多所饶益。尔时，陀摩尸利、得念、耶舍诸比丘众，皆来合集造诣导师，欲共毁破。尔时，导师比丘知诸比丘来，作是言：‘汝诸比丘问难何事？以何事问？云何而问？’诸比丘等闻是语已，忧愁不乐，默不能答，不能障碍导师比丘。富楼那，随此菩萨寿命在世，佛法炽盛；随其终后，佛法则灭。是导师比丘末后恶世法欲灭时，从一聚落至一聚落，从城至城，从国至国，为多众生敷说清净应空深经，化八百万人，令发阿耨多罗三藐三菩提心，是人命终皆生天上。富楼那，是导师比丘所益如是，今夜命终，明日夜法灭。富楼那，弥楼揵驮佛法灭故，诸深清净应空经法皆悉灭尽。富楼那，如是菩萨摩诃萨，以是深经守护佛法，能自具足善根福德。

“富楼那，是导师菩萨命终之后，即生彼土上方第十世界，时彼佛号善眼多陀阿伽陀阿罗诃三藐三佛陀，即复出家，宿世善根福德因缘，深慧明利，辩才无尽，捷利无碍。是导师比丘，于善眼佛法中，八万四千岁修诸善法。命终更生值第二佛，号日增肩，于是佛所出家修集善根，求阿耨多罗三藐三菩提，命终之后还生此土。复值后佛，号不空行多陀阿伽陀阿罗呵三藐三佛陀。于佛法中复行出家，七万岁中勤修善根，求阿耨多罗三藐三菩提。时名首罗不空行，佛授其记言：‘我灭之后，是首罗比丘当得作佛，号无碍眼多陀阿伽陀阿罗呵三藐三佛陀。’

“富楼那，菩萨成就是第三法，能得具足一切功德。”

“尔时，世尊欲明了此义，而说偈言：

&nbsp;&nbsp;&nbsp;&nbsp;“菩萨闻甚深，&nbsp;&nbsp;&nbsp;&nbsp;清净决定法，&nbsp;&nbsp;&nbsp;&nbsp;身自能安住，&nbsp;&nbsp;&nbsp;&nbsp;亦复教余人。

&nbsp;&nbsp;&nbsp;&nbsp;世间不得底，&nbsp;&nbsp;&nbsp;&nbsp;菩萨而不没，&nbsp;&nbsp;&nbsp;&nbsp;住于净戒中，&nbsp;&nbsp;&nbsp;&nbsp;广利诸众生。

&nbsp;&nbsp;&nbsp;&nbsp;本事及譬喻，&nbsp;&nbsp;&nbsp;&nbsp;示众以佛道，&nbsp;&nbsp;&nbsp;&nbsp;诸佛之所说，&nbsp;&nbsp;&nbsp;&nbsp;此是决定法。

&nbsp;&nbsp;&nbsp;&nbsp;菩萨能行利，&nbsp;&nbsp;&nbsp;&nbsp;亦能利众生，&nbsp;&nbsp;&nbsp;&nbsp;守护诸佛法，&nbsp;&nbsp;&nbsp;&nbsp;教众以菩提。

&nbsp;&nbsp;&nbsp;&nbsp;众生如法事，&nbsp;&nbsp;&nbsp;&nbsp;菩萨皆为作，&nbsp;&nbsp;&nbsp;&nbsp;教众以佛道，&nbsp;&nbsp;&nbsp;&nbsp;是则近菩提。

&nbsp;&nbsp;&nbsp;&nbsp;护持诸佛道，&nbsp;&nbsp;&nbsp;&nbsp;亦广利众生，&nbsp;&nbsp;&nbsp;&nbsp;诸天龙鬼神，&nbsp;&nbsp;&nbsp;&nbsp;大人所敬养。

&nbsp;&nbsp;&nbsp;&nbsp;是故闻清净，&nbsp;&nbsp;&nbsp;&nbsp;诸空深妙法，&nbsp;&nbsp;&nbsp;&nbsp;一心应思求，&nbsp;&nbsp;&nbsp;&nbsp;是则智增长。

“复次，富楼那，菩萨摩诃萨具足诸行，诸行具故则能具足善根福德。何等为行？富楼那，菩萨亲近善知识，行布施、持戒、忍辱、精进、禅定、智慧方便。何等为菩萨善知识？菩萨所从，闻如是经及教化方便，诸佛、阿罗汉，及有深心求佛道菩萨，皆名菩萨善知识。菩萨成就此第四法，则能具足一切功德。”

尔时，世尊以偈颂曰：

&nbsp;&nbsp;&nbsp;&nbsp;“我说诸菩萨，&nbsp;&nbsp;&nbsp;&nbsp;所当应行法，&nbsp;&nbsp;&nbsp;&nbsp;施已心欢喜，&nbsp;&nbsp;&nbsp;&nbsp;无有诸悔恨。

&nbsp;&nbsp;&nbsp;&nbsp;云何为欢喜？ &nbsp;&nbsp;&nbsp;&nbsp;谓乐悉遍身，&nbsp;&nbsp;&nbsp;&nbsp;常以此喜心，&nbsp;&nbsp;&nbsp;&nbsp;而行菩萨道。

&nbsp;&nbsp;&nbsp;&nbsp;菩萨所布施，&nbsp;&nbsp;&nbsp;&nbsp;回向于菩提，&nbsp;&nbsp;&nbsp;&nbsp;饶益诸众生，&nbsp;&nbsp;&nbsp;&nbsp;自利无有量。

&nbsp;&nbsp;&nbsp;&nbsp;若见有乞者，&nbsp;&nbsp;&nbsp;&nbsp;心生于佛想，&nbsp;&nbsp;&nbsp;&nbsp;念是人今来，&nbsp;&nbsp;&nbsp;&nbsp;施遗我佛道。

&nbsp;&nbsp;&nbsp;&nbsp;我因于是人，&nbsp;&nbsp;&nbsp;&nbsp;得净佛国土，&nbsp;&nbsp;&nbsp;&nbsp;是人示我佛，&nbsp;&nbsp;&nbsp;&nbsp;教化我佛道。

&nbsp;&nbsp;&nbsp;&nbsp;我今值此人，&nbsp;&nbsp;&nbsp;&nbsp;快得大吉利，&nbsp;&nbsp;&nbsp;&nbsp;欢乐遍满身，&nbsp;&nbsp;&nbsp;&nbsp;更不乐余事。

&nbsp;&nbsp;&nbsp;&nbsp;若有人来诣，&nbsp;&nbsp;&nbsp;&nbsp;遥见而问讯，&nbsp;&nbsp;&nbsp;&nbsp;仁者须何物？ &nbsp;&nbsp;&nbsp;&nbsp;我当尽相与。

&nbsp;&nbsp;&nbsp;&nbsp;若言无所须，&nbsp;&nbsp;&nbsp;&nbsp;菩萨亦欢喜，&nbsp;&nbsp;&nbsp;&nbsp;为欲教化我，&nbsp;&nbsp;&nbsp;&nbsp;故言无所须。

&nbsp;&nbsp;&nbsp;&nbsp;此贤以所乐，&nbsp;&nbsp;&nbsp;&nbsp;少欲知足法，&nbsp;&nbsp;&nbsp;&nbsp;今来开悟我，&nbsp;&nbsp;&nbsp;&nbsp;使得菩提缘。

&nbsp;&nbsp;&nbsp;&nbsp;我今因此人，&nbsp;&nbsp;&nbsp;&nbsp;复得教以法，&nbsp;&nbsp;&nbsp;&nbsp;汝言无所须，&nbsp;&nbsp;&nbsp;&nbsp;是语为善哉。

&nbsp;&nbsp;&nbsp;&nbsp;若言须此物，&nbsp;&nbsp;&nbsp;&nbsp;以是可与我，&nbsp;&nbsp;&nbsp;&nbsp;菩萨若有者，&nbsp;&nbsp;&nbsp;&nbsp;欢喜言汝取。

&nbsp;&nbsp;&nbsp;&nbsp;若行布施已，&nbsp;&nbsp;&nbsp;&nbsp;于后无所悔，&nbsp;&nbsp;&nbsp;&nbsp;以念佛道故，&nbsp;&nbsp;&nbsp;&nbsp;心常得欢喜。

&nbsp;&nbsp;&nbsp;&nbsp;布施已回向，&nbsp;&nbsp;&nbsp;&nbsp;众生皆有分，&nbsp;&nbsp;&nbsp;&nbsp;普令无所乏，&nbsp;&nbsp;&nbsp;&nbsp;尽使得知足。

&nbsp;&nbsp;&nbsp;&nbsp;若行菩萨道，&nbsp;&nbsp;&nbsp;&nbsp;众生闻我名，&nbsp;&nbsp;&nbsp;&nbsp;自然知止足，&nbsp;&nbsp;&nbsp;&nbsp;不生悭贪心。

&nbsp;&nbsp;&nbsp;&nbsp;今我国众生，&nbsp;&nbsp;&nbsp;&nbsp;顺道皆知足，&nbsp;&nbsp;&nbsp;&nbsp;舍诸五欲著，&nbsp;&nbsp;&nbsp;&nbsp;皆乐行出家。

&nbsp;&nbsp;&nbsp;&nbsp;如是无量行，&nbsp;&nbsp;&nbsp;&nbsp;以施而回向，&nbsp;&nbsp;&nbsp;&nbsp;愿常行布施，&nbsp;&nbsp;&nbsp;&nbsp;众生亦效我。

&nbsp;&nbsp;&nbsp;&nbsp;菩萨行布施，&nbsp;&nbsp;&nbsp;&nbsp;以慈覆众生，&nbsp;&nbsp;&nbsp;&nbsp;一切诸世间，&nbsp;&nbsp;&nbsp;&nbsp;无有如是乐。

&nbsp;&nbsp;&nbsp;&nbsp;如大富长者，&nbsp;&nbsp;&nbsp;&nbsp;多财饶珍宝，&nbsp;&nbsp;&nbsp;&nbsp;唯正有一子，&nbsp;&nbsp;&nbsp;&nbsp;积年久远行。

&nbsp;&nbsp;&nbsp;&nbsp;长者闻子还，&nbsp;&nbsp;&nbsp;&nbsp;欢乐遍满身，&nbsp;&nbsp;&nbsp;&nbsp;久别而今归，&nbsp;&nbsp;&nbsp;&nbsp;便若如更生。

&nbsp;&nbsp;&nbsp;&nbsp;菩萨见乞人，&nbsp;&nbsp;&nbsp;&nbsp;其心大欢喜，&nbsp;&nbsp;&nbsp;&nbsp;长者欢喜分，&nbsp;&nbsp;&nbsp;&nbsp;十六不及一。

&nbsp;&nbsp;&nbsp;&nbsp;若得施行已，&nbsp;&nbsp;&nbsp;&nbsp;心则大欢喜，&nbsp;&nbsp;&nbsp;&nbsp;慈心所生乐，&nbsp;&nbsp;&nbsp;&nbsp;此乐无有比。

&nbsp;&nbsp;&nbsp;&nbsp;如王治罪人，&nbsp;&nbsp;&nbsp;&nbsp;敕使支节解，&nbsp;&nbsp;&nbsp;&nbsp;杀者将杀处，&nbsp;&nbsp;&nbsp;&nbsp;举刀垂当下。

&nbsp;&nbsp;&nbsp;&nbsp;王恕赐荣位，&nbsp;&nbsp;&nbsp;&nbsp;是人大欢喜，&nbsp;&nbsp;&nbsp;&nbsp;犹不及菩萨，&nbsp;&nbsp;&nbsp;&nbsp;施贫得欢乐。

&nbsp;&nbsp;&nbsp;&nbsp;菩萨行道时，&nbsp;&nbsp;&nbsp;&nbsp;不求于福田，&nbsp;&nbsp;&nbsp;&nbsp;有乞则便与，&nbsp;&nbsp;&nbsp;&nbsp;故得大欢乐。

&nbsp;&nbsp;&nbsp;&nbsp;菩萨若值佛，&nbsp;&nbsp;&nbsp;&nbsp;罗汉辟支佛，&nbsp;&nbsp;&nbsp;&nbsp;敬心知难遇，&nbsp;&nbsp;&nbsp;&nbsp;故往供养施。

&nbsp;&nbsp;&nbsp;&nbsp;菩萨有威德，&nbsp;&nbsp;&nbsp;&nbsp;明利心调顺，&nbsp;&nbsp;&nbsp;&nbsp;乐功德求道，&nbsp;&nbsp;&nbsp;&nbsp;供养佛及众。

&nbsp;&nbsp;&nbsp;&nbsp;不以深恭敬，&nbsp;&nbsp;&nbsp;&nbsp;奉事诸天神，&nbsp;&nbsp;&nbsp;&nbsp;唯除于诸佛，&nbsp;&nbsp;&nbsp;&nbsp;及诸佛弟子。

&nbsp;&nbsp;&nbsp;&nbsp;若有辟支佛，&nbsp;&nbsp;&nbsp;&nbsp;自然得涅槃，&nbsp;&nbsp;&nbsp;&nbsp;亦行而供养，&nbsp;&nbsp;&nbsp;&nbsp;有是诸功德。

&nbsp;&nbsp;&nbsp;&nbsp;菩萨亦能知，&nbsp;&nbsp;&nbsp;&nbsp;福田善不善，&nbsp;&nbsp;&nbsp;&nbsp;世间诸智者，&nbsp;&nbsp;&nbsp;&nbsp;不敬恶外道。

&nbsp;&nbsp;&nbsp;&nbsp;安住持戒品，&nbsp;&nbsp;&nbsp;&nbsp;慈心覆众生，&nbsp;&nbsp;&nbsp;&nbsp;精进无有比，&nbsp;&nbsp;&nbsp;&nbsp;忍智多闻广。

&nbsp;&nbsp;&nbsp;&nbsp;行是诸功德，&nbsp;&nbsp;&nbsp;&nbsp;于世为高尊，&nbsp;&nbsp;&nbsp;&nbsp;能证佛菩提，&nbsp;&nbsp;&nbsp;&nbsp;转无上法轮。

&nbsp;&nbsp;&nbsp;&nbsp;菩萨能修行，&nbsp;&nbsp;&nbsp;&nbsp;如是上四法，&nbsp;&nbsp;&nbsp;&nbsp;一切诸善根，&nbsp;&nbsp;&nbsp;&nbsp;悉皆现在前。

&nbsp;&nbsp;&nbsp;&nbsp;无量亿数劫，&nbsp;&nbsp;&nbsp;&nbsp;所修诸功德，&nbsp;&nbsp;&nbsp;&nbsp;悉皆摄入此，&nbsp;&nbsp;&nbsp;&nbsp;所行菩萨道。

&nbsp;&nbsp;&nbsp;&nbsp;是故诸菩萨，&nbsp;&nbsp;&nbsp;&nbsp;应常修慈心，&nbsp;&nbsp;&nbsp;&nbsp;出家处山林，&nbsp;&nbsp;&nbsp;&nbsp;乐在空闲处。

&nbsp;&nbsp;&nbsp;&nbsp;常求诸清净，&nbsp;&nbsp;&nbsp;&nbsp;甚深决定法，&nbsp;&nbsp;&nbsp;&nbsp;具足菩萨行，&nbsp;&nbsp;&nbsp;&nbsp;以此自增长。”

### 神力品第五

尔时，世尊以神通力，从身一一毛孔俱放百千万亿光明，又从一一毛孔出如须弥山等大猛火焰，又从一一毛孔出恒河沙等诸佛说法。时会大众普见如是大神通力。

尔时，世尊现神力已还复如故，语富楼那言：“汝见如来从诸毛孔出是神力不？”

“已见，世尊。”

“富楼那，如来常有如是神力，无有休废。今诸弟子但知如来在此说法，而我实于十方恒河沙等世界，常作佛事无有休息，亦于十方世界如是说法。富楼那，若人实语：何者是无等等、无比人，两足福田极深难测，无边行者举足一步，一切众生不能得知、不能思量，何心、何行举足下足？当说我是。富楼那，一切众生不能思量，如来为以何思、何心、何行举足下足。”

尔时，世尊欲明了此义，而说偈言：

&nbsp;&nbsp;&nbsp;&nbsp;“世尊以何思，&nbsp;&nbsp;&nbsp;&nbsp;何行举下足？&nbsp;&nbsp;&nbsp;&nbsp;动不动众生，&nbsp;&nbsp;&nbsp;&nbsp;常不知此事。

&nbsp;&nbsp;&nbsp;&nbsp;神通力无量，&nbsp;&nbsp;&nbsp;&nbsp;行处亦无量，&nbsp;&nbsp;&nbsp;&nbsp;功德无量故，&nbsp;&nbsp;&nbsp;&nbsp;第一极高尊，

&nbsp;&nbsp;&nbsp;&nbsp;大神慧无量，&nbsp;&nbsp;&nbsp;&nbsp;无能尽知者。&nbsp;&nbsp;&nbsp;&nbsp;假令一切人，&nbsp;&nbsp;&nbsp;&nbsp;智慧神通力，

&nbsp;&nbsp;&nbsp;&nbsp;皆如舍利弗，&nbsp;&nbsp;&nbsp;&nbsp;及与目揵连，&nbsp;&nbsp;&nbsp;&nbsp;亦不能知我，&nbsp;&nbsp;&nbsp;&nbsp;举足下足事。

&nbsp;&nbsp;&nbsp;&nbsp;正使一切人，&nbsp;&nbsp;&nbsp;&nbsp;皆作辟支佛，&nbsp;&nbsp;&nbsp;&nbsp;不知我一步，&nbsp;&nbsp;&nbsp;&nbsp;况余深佛法？

&nbsp;&nbsp;&nbsp;&nbsp;假无量日月，&nbsp;&nbsp;&nbsp;&nbsp;合为一日轮，&nbsp;&nbsp;&nbsp;&nbsp;不能及如来，&nbsp;&nbsp;&nbsp;&nbsp;一毛孔光明。

&nbsp;&nbsp;&nbsp;&nbsp;假使七万亿，&nbsp;&nbsp;&nbsp;&nbsp;那由他世界，&nbsp;&nbsp;&nbsp;&nbsp;日轮纵广等，&nbsp;&nbsp;&nbsp;&nbsp;遍照无量土。

&nbsp;&nbsp;&nbsp;&nbsp;如是诸大日，&nbsp;&nbsp;&nbsp;&nbsp;如十方恒沙，&nbsp;&nbsp;&nbsp;&nbsp;合以为一日，&nbsp;&nbsp;&nbsp;&nbsp;一光如须弥。

&nbsp;&nbsp;&nbsp;&nbsp;如是诸大日，&nbsp;&nbsp;&nbsp;&nbsp;常照十方界，&nbsp;&nbsp;&nbsp;&nbsp;比于佛光明，&nbsp;&nbsp;&nbsp;&nbsp;不现如焦树。

&nbsp;&nbsp;&nbsp;&nbsp;是诸大日光，&nbsp;&nbsp;&nbsp;&nbsp;不能彻树叶，&nbsp;&nbsp;&nbsp;&nbsp;诸山河石壁，&nbsp;&nbsp;&nbsp;&nbsp;皆悉能障碍。

&nbsp;&nbsp;&nbsp;&nbsp;如来光所照，&nbsp;&nbsp;&nbsp;&nbsp;一切须弥山，&nbsp;&nbsp;&nbsp;&nbsp;铁围金刚山，&nbsp;&nbsp;&nbsp;&nbsp;彻过无有障。

&nbsp;&nbsp;&nbsp;&nbsp;光明神通力，&nbsp;&nbsp;&nbsp;&nbsp;威德无有量，&nbsp;&nbsp;&nbsp;&nbsp;谁见不发心？ &nbsp;&nbsp;&nbsp;&nbsp;唯除于不信。

&nbsp;&nbsp;&nbsp;&nbsp;众生见如是，&nbsp;&nbsp;&nbsp;&nbsp;光明大神力，&nbsp;&nbsp;&nbsp;&nbsp;多发无上心，&nbsp;&nbsp;&nbsp;&nbsp;我等亦当得。

&nbsp;&nbsp;&nbsp;&nbsp;时佛则微笑，&nbsp;&nbsp;&nbsp;&nbsp;阿难即问讯：&nbsp;&nbsp;&nbsp;&nbsp;世尊何故笑？ &nbsp;&nbsp;&nbsp;&nbsp;无碍智愿答。

&nbsp;&nbsp;&nbsp;&nbsp;时佛答阿难： &nbsp;&nbsp;&nbsp;&nbsp;众生今见我，&nbsp;&nbsp;&nbsp;&nbsp;所现大神力，&nbsp;&nbsp;&nbsp;&nbsp;发心愿作佛。

&nbsp;&nbsp;&nbsp;&nbsp;众中三万人，&nbsp;&nbsp;&nbsp;&nbsp;愿护持是法，&nbsp;&nbsp;&nbsp;&nbsp;我等于佛后，&nbsp;&nbsp;&nbsp;&nbsp;赞诵如是经。

&nbsp;&nbsp;&nbsp;&nbsp;是人我灭后，&nbsp;&nbsp;&nbsp;&nbsp;得闻是经法，&nbsp;&nbsp;&nbsp;&nbsp;中时及后时，&nbsp;&nbsp;&nbsp;&nbsp;闻已如说行。

&nbsp;&nbsp;&nbsp;&nbsp;发道心者难！&nbsp;&nbsp;&nbsp;&nbsp;深乐佛法难！&nbsp;&nbsp;&nbsp;&nbsp;后世能持诵，&nbsp;&nbsp;&nbsp;&nbsp;是等经复难！

&nbsp;&nbsp;&nbsp;&nbsp;千万亿数劫，&nbsp;&nbsp;&nbsp;&nbsp;诸佛出甚难！&nbsp;&nbsp;&nbsp;&nbsp;于后末世中，&nbsp;&nbsp;&nbsp;&nbsp;说是经复难！”

尔时，佛告阿难：“我以如是等经倍嘱累汝。所以者何？阎浮提内，随有如是菩萨藏经则有佛法。阿难，如是等深经灭故，如说行法亦灭；如说行法灭故，佛法则灭。阿难，汝今当以第一供养具供养于我。云何为弟子以第一供养具供养于我？汝心勿谓名华、好香、末香、涂香，幡盖、璎珞、衣服、妓乐，赞叹如来，为上供养。阿难，如是不名第一供养。若人得闻如是等深经，受持读诵，如所说行，是名以第一供养，具供养恭敬，尊重赞叹于佛。何以故？诸佛皆共供养恭敬尊重于法，不贵世间诸供养具。是故，阿难，今以此经，郑重殷勤嘱累于汝。何以故？阿难，我学如是等经，今得阿耨多罗三藐三菩提，转无上法轮；过去诸佛本行菩萨道时，亦学如是等经，得阿耨多罗三藐三菩提，转无上法轮；未来诸佛亦学如是等经，当得阿耨多罗三藐三菩提，转无上法轮；现在十方世界诸佛，本行菩萨道时，亦学如是等经，得阿耨多罗三藐三菩提，今转法轮。是故，阿难，是菩萨藏经，名为转法轮经，当奉持之。

“我于波罗奈国梨师山鹿园中，与声闻弟子转于法轮。阿难，我今于此竹园中，转此菩萨藏经不退转轮，断一切众生疑。阿难，过去诸佛，亦皆于此虚空地，分说是菩萨藏经；未来诸佛，亦皆于此虚空地，分说此菩萨藏经；我今得阿耨多罗三藐三菩提，亦于此虚空地，分说此菩萨藏经。是故当知，此地是佛大塔，天人世间所供养处。阿难，此地独有不共功德，所谓过去诸佛于此说诸深经。阿难，所有贪欲、瞋恚、愚痴众生，入此竹园不发贪欲、瞋恚、愚痴。阿难，如来虽住诸余精舍，而皆无有如是功德。何以故？阿难，今此迦兰陀竹林，畜生入者不发淫欲，众鸟入者非时不鸣。摩竭洴沙浇顶大王昔初登位，与诸婇女入此园中共相娱乐，入以自觉，心无淫欲娱乐戏事；诸淫女众亦皆自觉，心无有欲，不乐戏乐。时王欢喜，每作是念：‘愿世有佛出于我国！我当得见，见已心信，信已供养，当以是园奉上于佛。佛于中住，我当闻法。何以故？可供养者应住此园，非五欲人所应得住。’阿难，洴沙王入此竹园生是善心，皆以过去诸佛住此园中说此菩萨藏经，是故此园所有功德不与余共，一切世间天、人、阿修罗皆应礼敬。阿难，是园无有虺、蛇、蜈蚣、蚊、虻、毒螫，若住其中无复毒心，亦是竹园不共功德。我若百岁称说此园所有功德，犹不能尽。何以故？阿难，今此竹园精舍成就无量功德，余处不尔。”

阿难白佛言：“我本不知竹园乃有如是功德。世尊，我本不欲为佛侍者，我今忏谢如是过罪。”

佛告阿难：“汝初于法得法眼净，尔时已为除灭是罪也。”

## 大宝积经卷第七十九

### 富楼那会第十七之三大悲品第六

尔时，大目揵连作是念：“希有世尊！世尊成就如是大悲，善能解说诸菩萨事。所以者何？菩萨具足修集佛法，为无生灭示悟众生。”

尔时，佛知目连所念，而告之曰：“如是，如是，目连，诸佛成就大悲之心。若我弟子闻说此悲具足义者，心则迷闷，无所复乐。目连，且置如来大悲，若我具说为菩萨时所有大悲，汝亦迷闷，无所复乐。”

尔时，目连白佛言：“善哉！世尊，愿说本行菩萨道时大悲少分。”

佛告目连：“汝今谛听！善念持之。当为汝说本行菩萨道时大悲少分，当以譬喻解说其义。本行菩萨道时，所行大悲说不可尽，而是大悲依于四事。何等为四？是菩萨大悲，菩萨随所住悲能修佛法，名为大悲。目连，我本于众生有如是大悲，有如是大愿：‘所有众生于阿鼻大地狱受诸苦恼，黑绳大地狱、僧伽陀地狱、活地狱、叫唤地狱、大叫唤地狱、炙地狱、大炙地狱，我常代此众生，受诸大地狱中苦，乃至罪毕，受诸苦时心无忧悔。’目连，若可有是因缘得度众生，我能尽代，令诸众生出大地狱。我代受苦一入地狱，尽诸众生所作罪业，我于尔时心无忧悔。目连，我发如是大愿，精进咨问有智，所谓佛及弟子：‘可有如是道理因缘代受苦恼，令诸众生出地狱不？’目连，智者闻已，但为我赞说多闻、深发道心、布施、持戒、忍辱、精进，赞说亲近善知识。目连，我闻是已大发精进，为求法故深生欲心，求得成就诸佛大法，勤行精进具诸波罗蜜，深行忍辱。

“目连，我本云何深行忍辱？本为菩萨时发如是心：‘十方所有众生，若有色若无色、若有想若无想、若非有想若非无想，假使是诸众生，尽得人身来诣我所，作是言：“仁者发阿耨多罗三藐三菩提心，我等多所乏短五欲乐具资生之物，汝若不能悉与我者，不得阿耨多罗三藐三菩提。”若是众生时皆恶口，苦切骂詈，妄说过恶，不称意故，以刀杖瓦石加害我身，我于尔时不应生恚，不应悔退。我应如是调伏其心：“是诸众生愚痴不知起愚痴业，若我于此愚痴众生起瞋恨者，与此何异？此不入道，我入善道，我今于此众生忍受诸苦，不起瞋业，心当如地等受好丑。”’目连，我本深行如是忍辱。

“复次，目连，我常长夜于一切众生如视一子。如大长者饶财巨富，多诸珍宝、奴婢、人使，行百种戒，求得一子，深心爱念，情无厌足。目连，是长者于子常求好事，常与好事，常与利益不与衰恼。如是，目连，我常长夜于诸众生视如一子，我常长夜为诸众生求诸好事，而以饶益不与衰恼。目连，我于长夜失道众生邪道众生，示以正道令住正道。目连，以是因缘，当知如来长夜，于诸众生深心爱念视如一子。

“目连，于过去世有贾客众，夜行失道入于邪径，夜黑闇故不知所趣，皆作是言：‘我等失道，无救无归，无所依止。谁诸众生，若天、若龙、若夜叉神、若人非人，示导我等令得正道？谁能怜愍饶益我等，于此夜闇邪隘道中，与我光明？’目连，尔时空林泽中，有外道仙人草庵中住，于夜闇中闻诸贾客悲唤音声，而作是言：‘今诸贾客夜闇于此空林中失道，若我不救则为非理，是诸贾客或为虎、狼、师子、大象、野牛诸恶兽等恼害夺命。’目连，仙人即时，以大音声告诸贾客：‘汝等勿畏，我今相救，当作光明示汝正道。’尔时，仙人安慰，告诸贾客已，即以叠衣缠裹两臂，以油遍灌，以火燃之，与诸贾客光明示道。目连，时诸贾客皆作是念：‘今此仙人甚为希有！为我等故不惜身命。’目连，时是仙人，以臂光明照示贾客道已，于诸众生悲心转增，作是念：‘我得阿耨多罗三藐三菩提时，邪道众生为作法明，示以正道。’目连，我于尔时，虽燃两臂，身心不异。何以故？目连，深心菩萨于求他利不贪身命，以净心布施因缘，臂还平复无有疮瘢。诸贾客等即得正道，至天明旦见仙人两臂无有疮瘢，生希有心：‘今是仙人有大神力，能于竟夜燃其两臂，为照我等使得正道，然其手臂都不烧燃，必成大行，必有大德。’目连，时诸贾客语仙人言：‘善哉！仙人，能为第一难行苦行。今以是行，欲愿何事？’仙人答言：‘诸贾客，我以此事，愿得阿耨多罗三藐三菩提已，当度汝等。于生死苦邪道众生，为说正道。’时诸贾客心大欢喜，皆作是言：‘我等当以何事报此仙人？’仙人言：‘汝等当共专行善法，慎勿放逸。’诸贾客言：‘敬从所诲。’诸贾客等恭敬欢喜，于是别去。目连，汝谓尔时外道仙人，为诸贾客然臂照道，岂异人乎？勿作是念！即我身是。诸贾客者，今千二百五十比丘是。目连，如来长夜怖畏众生施以无畏，邪道众生示以正道，无眼众生令得净眼，病重众生能治令差。以是因缘，当知如来长夜，于诸众生深有大悲。

“复次，目连，过去久远，于此阎浮提中，大病劫至，众生普为大病所恼。尔时，阎浮提王，名摩醯斯那，有八万四千大城，王于此中威势自在。时王最大夫人怀妊，若以身手触诸众生，病皆除差；月满产男，生已即言：‘我能治诸病人。’又亦生时，阎浮提内诸天鬼神皆共唱言：‘今王所生便是人药。’以是音声普流闻故，字为人药。时人皆将病人示此王子，诸病人至王子手触，若以身触，即皆得差，安隐快乐。如是展转阎浮提内，皆将病人以示王子，王子手触，病皆除差，安隐快乐。目连，人药王子于千岁中，如是治病，后则命终。命终之后诸病人来，闻其已死，忧愁涕泣：‘谁复度我病痛苦恼？’诸病人言：‘人药王子于何烧身？’问知所在，趣其烧处，出骨捣末以涂其身，即皆得差。作是唱言：‘人药王子于今犹能治诸病人。’目连，如是因缘治诸病人骨渐消尽，骨尽之后至燃身处，取地灰炭各涂其身，病皆得差。目连，如是人药王子，于大病劫，以是方便治诸病人。目连，汝谓尔时人药王子，岂异人乎？勿作是念！即我身是。我于多病苦恼众生无救无依，疗治其病。我今得阿耨多罗三藐三菩提，亦以大智慧药治诸众生，毕竟尽苦。目连，我为众生受身，随可饶益即便饶益。目连，以是因缘，当知故为众生受身而作饶益。

“复次，目连，过去久远，我曾独行。时有恶兽来夺我命，欲啖我肉。我临死时，心发是愿：‘我今死后，当生于此空林泽中作大畜身。若诸恶兽夺我命者，悉皆令得充足饱满。所以者何？是诸恶兽常害小虫以啖其肉，多起杀罪而不饱足。’我时发愿，当生于此作大畜身，令诸啖肉饮血众生皆得饱足；即时死已于中化生作大畜身，令诸恶兽饮血啖肉皆得充足，如是展转百千万亿那由他世，故为受身饶益众生乃至一劫。目连，若我自说本行道时，饥渴众生以身血肉施令饱满，若以一劫若减一劫，说不可尽。目连，我本如是于诸苦恼众生深生悲心。

“复次，目连，过去久远，我念本身，见诸苦恼众生，即作是念：‘我今不应舍而不救。’即至其所而问之言：‘汝有何苦？何所须欲？’答言：‘仁者，我等今者甚大饥渴。’我闻是已即语之言：‘汝等今须何等饮食？’答言：‘我等唯欲饮血啖肉。若能以身血肉与我，我则快乐无复病痛。’我即许之，便自割肉出血与诸众生。目连，我于尔时心无悔惜，不愁不没，但作是念：‘我今割肉亦灭尔所生死苦分。’我常长夜乐如是施，如是施已深得欢乐。以是因缘当知如来，于诸众生深有大悲。

“目连，我念过去时世有王，名为大力，有大德力，厚种善根。时大力王而作是念：‘我今何不设大施会充满众生？’作是念已，设大施会恣所求欲，须食与食，须饮与饮，有须衣服、卧具、金银宝物、车乘、钱财，有须砗磲、玛瑙、玻瓈、琉璃、珊瑚、琥珀等宝，悉能与之；华香、璎珞、涂香、末香、缯彩幢盖、男女大小、奴婢人使、象马牛羊、田地产业，皆悉与之。目连，是大力王如是大施。尔时，帝释而作是念：‘我今何不与此国王作障碍事，令其不果？’时即自化作婆罗门，往诣王所而问王言：‘今大会中何所布施？’答言：‘婆罗门，我所有物悉以布施，无所爱惜。’婆罗门言：‘汝所志愿，我今所乞能见与不？’大力王言：‘我既发言，所有尽与。’婆罗门言：‘王如是者，我今须王身分。’王便念言：‘是婆罗门不须财物，今来直欲破我大施。我若不以身分与者，我则自破大会施事。’作是念已，语婆罗门言：‘与汝身分，截取持去。’婆罗门言：‘大王，今者作如是语，将无悔耶？’大力王言：‘我心不悔。但以今者多有乞人四方来集，我皆应使悉得满足。’婆罗门言：‘我今一人尚不充足，何论余人？’目连，时大力王即以利刀，自割其臂与婆罗门：‘汝可取是一臂。’目连，其大力王自割臂时，心无变异无有悔恨；如是一心布施故，能舍一切故，臂还平复。时大力王，以刀割身分，与婆罗门，与已还生。目连，尔时帝释以是因缘，天福则尽，心热苦恼大唤，现身即堕阿鼻大地狱中。目连，汝谓尔时大力国王以身施者，岂异人乎？勿作是念！即我身是。尔时帝释欲障碍我大施会者，岂异人乎？勿作是念！即调达是。

“目连，是时调达痴人生嫉恚心，欲障我施而不能坏，堕大地狱。我今得阿耨多罗三藐三菩提，设大法施；调达痴人犹生恚嫉，贪利养故谋合人众欲共杀我。我时经行在于耆阇崛山下，自上山上机关发石，自破善根于我生恶，自失利养豪尊势力，身堕阿鼻大地狱中。目连，我于调达痴人无有身口意恶，而于长夜以我为怨，世世障我修集善法，而亦不能障我行善；我常长夜慈悲覆润，而不能使以我为亲。目连，调达世世不识我恩。我今举手，如调达等，亦复不识天人世间阿修罗恩，如是等人入邪定位。目连，调达于后临入阿鼻大地狱时，于我乃生深实好心，此亦是如来威神之力。调达第一不知恩义，临入阿鼻大地狱时，闻大声言：‘痴人调达！瞋恚于佛，不可杀人，而欲横起杀害因缘，以是罪故，今堕阿鼻大地狱中。’闻是大怖，心即摧伏，而作是言：‘我今唯以肉骨一心归命于佛。’心即得乐，于佛生信。作大音声，即入阿鼻大地狱中。以是因缘，后出地狱得生人中，出家学道得辟支佛，号曰骨髓。目连，我今授调达记，作辟支佛，则为已度于生死苦。目连，我度调达如我本愿。所以者何？我于先世要度调达，我当度汝余无度者。目连，调达但于我所种涅槃因缘，不于余种。调达从是已后，亦复不于余种善根，但于我所信心清净，言归命佛，以是善根因缘，后得辟支佛道。

“目连，我常长夜于诸众生如父母想，愍其孤穷无有财物，往来生死险难恶道，愚痴无智常盲无目，谁能示导？谁能救护？唯我一人应示应救。目连，我念是已，若有众生恶口骂我，我不还报；若切责我，我亦不报；若瞋若打，我终不报。所以者何？我应常与一切众生毕定安乐，应除一切苦恼衰患，今我不应与诸苦恼。是诸众生谁能忍者？唯我能忍。我今当学众生忍法、善寂灭法、柔和顺法，当如调伏大象，不如不调伏象。目连，譬如调伏大象入战阵时心不退缩，能忍鼓声、螺声、角声、大叫唤声，闻如是等可畏音声不惊不畏；能忍寒热、蚊虻毒虫、风雨饥渴；能忍种种锋剑所伤，弓弩、箭、槊、刀、鉾、戟、剑、铁轮、鞭打，皆能忍受不惊不畏，直冲战阵不退不缩。目连，调伏大象不作是念：‘我于贼阵不能冲入。’但作是念：‘我当胜此贼阵。’目连，我本行菩萨道时，发大心愿亦复如是，于诸众生调伏其心。若诸众生恶口骂我，我不加报；于我有诤，我亦不报；若以刀杖瓦石加我，及夺我命，我于尔时，心不退转于阿耨多罗三藐三菩提，亦不分别是则可受、是不可受，是应亲近、是不应近。于是事中，无忧无悔，无有恚恨，于菩萨道心无厌离，不作是念：‘我今不能入大贼阵。’但作是念：‘我能破是大恶贼阵，当得阿耨多罗三藐三菩提，度脱三界无量众生。’目连，我本行菩萨道时所行忍辱，于诸众生所有慈悲，若以言说不可得尽。

“复次，目连，过去久远有外道仙人，名为忍力，受如是法：‘我于众生不生瞋恨。’尔时，有魔名为恶意，而作是念：‘我今何不往诣仙人，坏其忍法，令发起瞋恨退舍忍心。’即遣巧骂千人前后围绕，恶口骂詈，妄说其过，秽言鄙词苦切备至。行时亦骂，到聚落亦骂，入聚落亦骂，食时亦骂，食已亦骂，从座起亦骂，从聚落出亦骂，还至住处林树亦骂，立亦骂，坐亦骂，卧亦骂，经行时亦骂，乃至息入息出亦骂。常随逐骂，种种不净丑恶骂詈，无有休息。目连，尔时千人为魔所使，于八万四千岁，恶口骂詈忍力仙人。尔时，恶意魔于忍力仙人入聚落时，自以屎灌其头上，著钵中，涂衣钵身，以粪扫洒其头上。时忍力仙人，八万四千岁，健骂千人恶口骂詈轻贱，心终不瞋恨，乃至不生退没之心，亦不自言我有何罪，终不生怨恨。八万四千岁，亦不以恶眼视恶意魔，亦不自言我有何罪。目连，是健骂千人骂于忍力仙人，过八万四千岁已知不可坏，生净信心忏悔除罪，作是言：‘汝以是事欲求何法？我亦愿得是法。’目连，是健骂千人，于仙人所得清净心，供养恭敬，尊重赞叹。仙人既受供养，而亦不生贪爱之心。目连，汝谓尔时忍力仙人，岂异人乎？勿作是念！则我身是。我时受是忍辱法，恶意魔所遣千人，恶口骂詈不休不息常轻于我，亦不能令我心异。目连，健骂千人，于忍力仙人生清净心已，忏悔骂罪，随学忍力仙人，发阿耨多罗三藐三菩提心，我时教化令住佛法。是千人具足是六波罗蜜，次第成佛，皆已入于无余涅槃。目连，汝谓尔时恶意魔，常遣千人骂詈我者，岂异人乎？勿作是念！即调达是。

“复次，目连，我念过世，自以其身施与众生，为世间人而作奴仆。尔时，众人种种使我，有人使我分除屎尿，有人使我作除粪人，有人使我除土，有人使我取草，有人使我取谷米、乳酪、酥油、蜜，有人使我取薪炭火水，如是等种种事务皆使我取。目连，我不忆尔时生如是心，有人使我分除屎尿不随去者，有人使我取华香、璎珞、涂香、末香、饮食、果芥而便随去。目连，我不忆尔时所好作务随去，不好作务而不随去。目连，我不念尔时随刹利，不随婆罗门；随婆罗门，不随刹利；随逐毗舍，不随首陀罗；随逐首陀罗，不随毗舍；随逐刹利、婆罗门，不随毗舍、首陀罗；随逐毗舍、首陀罗，不随刹利、婆罗门。亦不念有如是差别，是人大，是人小；随逐是人，不随是人。目连，但随先唤我者，欢喜随去。目连，我念本行菩萨道时，不念有人以如法事使我令作，终无有力而不为作。目连，我念本行菩萨道时，无有为事而不究竟，无有作善而善不终讫。举要言之，我念本行菩萨道时，未曾贪身，何况财物？我行菩萨道时，于财物中不生我物想。我但以先业果报有财，于是财物生如是念：‘此物当与众生共用。于此物中我有分者，众生亦有。’目连，随我行菩萨道得近佛法，不作是念，于我物中言我有分，众生有分；但念所有物是众生物，我无有分。目连，随我得近佛法，则于其中乐不贪著，不摄不取，乐远离诸法，不乐受诸法；乐一切空法，不乐一切法有；乐一切法寂，不乐诸法事相；乐本性无所有，不乐本性有所有。目连，我念本行菩萨道时，无量百千万世，于夜闇中自燃其身，失道众生照示道处。目连，我念本行菩萨道时，无量百千万世，啖肉众生割肉施与。目连，我念本行菩萨道时，无量百千万世，饮血众生刺血施与，令得饱满快乐。目连，举要言之，于世间中若诸财物资生所用，于诸众生终不贪惜，皆为不恼不害众生。智者所许，贤圣所赞，我常如是，长夜于诸众生深行悲心。

“复次，目连，我念过去，作贾客主名为吉利，入于大海取大珍宝，安隐而出还达本国。是人入城到家门前，是时城中多有乞儿，围绕在前作如是言：‘善来！安隐！吉利大檀越！我等欲有所乞，若见许者我等当乞。’目连，尔时吉利语诸乞人：‘汝等可乞我所有物，能以相与，无所贪惜。’时诸乞人语吉利言：‘汝从大海所得宝物尽以与我，我等若尔皆得吉利。’如是，目连，吉利即时以诸珍宝尽与乞儿，凡有八十亿摩尼珠，一一皆值百亿两金。目连，是吉利以是多物施已，心无有异不生疑悔。尔时，吉利以多宝物，与乞人已不入其家，复还至海采取珍宝，入海之后倍得宝物。过八十岁还到本国，欲入城时，见犯罪人杀者执缚，打恶声鼓街巷唱令，将至杀处加以刑戮。时应死者遥见吉利，作是言：‘贾客主施我无畏，救我死罪，与我寿命。汝是大檀越贤善好人。’吉利闻已语应死者：‘咄人！我今施汝无畏，救汝死罪。’即至杀者所，人人皆与一摩尼珠价值一亿两金。‘汝今小住，待我今者至王边还。’尔时，吉利疾至王所，白言：‘大王，我欲以好珍宝买此人命。’王答吉利：‘是人罪不可恕，不可得买。若必欲买，汝所有物尽以与我，并自伏死乃可得脱。’目连，尔时吉利闻已欢喜：‘我得大利，得满所愿，能救此人得称我意。’即时，吉利得救此人免于死罪，即以居家所有财物，及于大海所得珍宝，无量千亿金银宝物，皆送与王，白大王言：‘可放此人！我所有物尽现在此。’王受物已语杀者言：‘将吉利杀。’答言：‘尔诺。’受王命已即缚吉利，将至杀处，右手举刀，欲斫吉利；手直不下惊怪恐怖，即将吉利白王此事。目连，王闻此语，即自执刀欲杀吉利，举刀欲斫，其王即时两臂落地，得大衰恼发声而死。目连，汝谓尔时吉利贾客主，岂异人乎？勿作是念！即我身是。尔时王者，即调达痴人是。目连，尔时调达欲夺我命不能得夺；至于今世，我得阿耨多罗三藐三菩提，欲夺我命而亦不能。何以故？如来一切世间天、人、阿修罗中无能害者，何况调达痴人！调达于今谋集恶人来欲杀我，亦自方便欲得杀我，而失利养名闻势力，生身直入阿鼻地狱。目连，我本行菩萨道时，不见利益众生如调达者，而调达不知恩义。我本修菩萨道时，于众生中犹如父母。以是因缘当知如来，于诸众生悲心深厚。

“复次，目连，过去久远雪山王边有五百群象，于中有一大象王为主，体貌可爱，大力有智。时是象群宿出在山崄隘难之处，唯有一道。尔时，猎师见此象群，即夜于崄道中大作坑陷，作是念：‘此诸群象当堕此中，得属于我，随我所取。’夜作坑已，驱逐群象向崄道坑。群象欲出，见有大坑不能得过。目连，时象群主以身横在坑上为桥，使五百群象于脊上过，群象过已作势踊跳。尔时，山神说是偈言：

&nbsp;&nbsp;&nbsp;&nbsp;“‘恶人作深坑，&nbsp;&nbsp;&nbsp;&nbsp;中有智象王，&nbsp;&nbsp;&nbsp;&nbsp;度彼亦自度，&nbsp;&nbsp;&nbsp;&nbsp;唐劳作深坑。’

“目连，汝谓尔时象王利根大力者，岂异人乎？勿作是念！即我身是。时五百群象，今五百比丘为调达所坏者是。尔时猎者，调达等五百比丘是，所谓蹇陀达多、迦楼罗提舍、三闻陀达多、拘迦梨提婆达多。目连，我常长夜，见怖畏众生施以无怖畏，见苦恼众生施与安乐，贫穷众生施以财物，堕邪道众生示以正道，病痛众生除其病苦，饥饿众生施以饮食，食肉饮血众生以身肉血施与。目连，我随所愿皆作不虚，我许众生不生懈怠。目连，我发阿耨多罗三藐三菩提，于其中间所有诚言终不有异！所作精进懈废休息，我不得阿耨多罗三藐三菩提耶？目连，我随语而行，随行而语。”

### 答难品第七

尔时，会中有一比丘，名曰象手，从座而起，偏袒右肩，右膝著地，合掌白佛言：“世尊，我从如来闻此难事，身毛为竖，涕泪流下。我今欲问一事：世尊自言，我为菩萨时，随语而行，随行而语。世尊从初愿度一切众生，若作是愿，于今所度众生未尽，当入涅槃。如来灭后，或有人来难诸比丘：‘汝等大师本愿，当度一切众生，众生未尽而自灭度。’若有是难，当云何答？”

佛告象手比丘：“若有如是难者，应还问彼：‘汝以何法为众生？’彼人若言：‘阴入界是众生。’应还问彼：‘为阴入界和合是众生？为离散是众生？’彼人若言：‘阴入界和合是众生。’应还语彼：‘汝自答已。所以者何？和合是众生，阴入界非众生。佛所说法为离散故，不为和合。世尊乐离散行，不乐和合，和合中无众生。’彼人若言：‘但阴入界是众生。’应还问言：‘若尔者，一切草木瓦石皆是众生。所以者何？汝说阴入界是众生，是中亦有阴入界。’彼人答言‘是中无心、无心数法，故非众生’者，应还问彼：‘若尔者，一切众生应是一众生。何以故？如来不说阴入界有异。’彼人若言：‘如来经中说有众生，是故有众生。’应还语彼：‘汝自答已。何以故？如来经说离有离无。’彼人若言：‘若尔者，无有道果。’应还问彼：‘汝以何为果？’彼人若言：‘我说决定第一义为果。’应还问彼：‘决定第一义中无音声语言。无音声语言中，不得言决定有无。汝说决定第一义为果，是决定第一义中，无众生、无众生名字。是故汝说有众生，此语自破。’

“复次，象手，如来经说，于诸法中无有灭者，但灭苦恼。我如是通达诸法实相，随所得法为众生说，为无贪取，为远离，为无戏论，为无作起。象手，若人如是知我法义，是人即能不为有无而起行业；若人不为有无而起行业，是人云何见有众生？见无众生？象手，是名常住诸法实相。是中无有忆想分别，无垢无净，无来无去，无道无道果，无长无短，无方无圆，无形无色。是故说诸法一门，谓是定门。象手，是名见法门。入是见法门，名为能见佛。象手，于意云何？随以何法见佛，是法已灭、今灭、当灭灭相耶？”

“不也，世尊。”

“于意云何？随以何法见佛，是法已生、今生、当生生相耶？”

“不也，世尊。”

“象手，若尔者，如来不名为灭。”

“如是，世尊。”

“象手，彼人若言所有身相，我为是故言如来灭入涅槃已，不复转还但见身相，不转还故名如来灭。应还问彼：‘汝说身相成就为如来耶？’彼人若言：‘我说身相成就，名为如来。’应还答彼：‘如佛经中，不说身相名为如来。若说身相是如来者，一切瓦石、山河、草木皆是如来。’彼人若言‘一切瓦石山河草木，无有三十二大人相名如来’者，应答彼言：‘汝说有三十二相名如来者，转轮圣王则是如来。何以故？转轮圣王身有三十二相。’彼人若言：‘相入相法知相婆罗门说当作佛，是事为实。’应答彼言：‘若有三十二相即应是佛，而汝自说相师见有三十二相记当得作佛，汝今说佛相。’彼人若言：‘我说佛十力、四无所畏、十八不共法，无漏根、力、觉、道、禅定、解脱三昧等是为佛相。’应答彼言：‘汝说十力等是佛相者，今应说佛体性。’彼人若言：‘佛与是相异耶？’应答彼言：‘汝自言是佛相，佛相非佛。’彼人若言：‘更有无形无色法是佛十力等为相。’应答彼言：‘无形无色法，云何以有形有色为相？又汝若说无形无色法名为佛者，余无形无色法皆可是佛。若是等法亦是佛者，是十力、四无所畏、十八不共法，根、力、觉、道、禅定、解脱三昧等，亦应与是为相应。’象手，我诸弟子，应当如是降伏痴人。

“复次，象手，我本愿得阿耨多罗三藐三菩提，度脱一切众生。我坐道场，得阿耨多罗三藐三菩提已，不得众生，不得众生名字。我坐道场，但通达十二因缘法，是事有故是事有，是事无故是事无。何事有故有何事？何事无故无何事？所谓无明因缘故有诸行，诸行因缘故有识，识因缘故有名色，名色因缘故有六入，六入因缘故有触，触因缘故有受，受因缘故有爱，爱因缘故有取，取因缘故有有，有因缘故有生，生因缘故有老死，老死因缘故有忧悲苦恼，如是展转但是大苦聚集。无明灭故诸行灭，诸行灭故识灭，识灭故名色灭，名色灭故六入灭，六入灭故触灭，触灭故受灭，受灭故爱灭，爱灭故取灭，取灭故有灭，有灭故生灭，生灭故老死灭，老死灭故忧悲苦恼灭，是中但是大苦聚灭。我于是中生眼智明觉，通达如是无中无后无坏解脱。如来通达是解脱故不得余法，但得众因缘生法。象手，如来是通达诸法，随以如是为众生说。象手，若诸佛生，若诸佛不生，诸法性相常住不异，谓名色不失，不相违背，不生不起。象手，我常如是说法，汝等亦应随我意知。我为汝等说如是法，汝等但当勤修行之。象手，大师所应为弟子事事，我尽作已，汝等如所说行，于诸法中当得智明。”

尔时，象手白佛言：“世尊，若有人言：‘如来所说正法灭故，谁当示导？无说导故名正法灭，正法灭故名如来灭，如是亦名不度一切众生。’”

佛告象手：“若人如是难问，应如是答：‘佛是一切智人，皆知皆见，常待众生可度时节，虽入涅槃犹能有益。又佛今与未来世佛授记作佛，是则佛种相续不绝。’一切佛法是一佛法，是故说名如来法，如来法者即是佛法。是故当知如来本行菩萨道时，随语而行，随行而语。”

象手白佛言：“希有世尊！如来善能通达推求一切诸法；善能通达一切法故，身口意业智慧为首，皆随智慧。世尊本行菩萨道时，随语而行，随行而语。”

佛告象手：“如是，如是。象手，如汝所说，我本行菩萨道时，随语而行，随行而语。象手，若人实说，谁不错谬？出于世间，饶益众生，安乐天人，一切大师说正道者，正智解脱无有戏论，到于彼岸度未度者，如来世尊当说我是，是为实语者。象手，若人实语，谁是不诳者？知恩报恩者，当说我是，是我为实语。若有众生小事于我，是事不失。象手，我从初发阿耨多罗三藐三菩提心已来，于其中间心无退转，亦不忆念贪乐声闻、辟支佛乘我当得是法，但一发心欲教弟子求辟支佛。

“象手，过去久远我时作外道仙人，智慧明利，多闻辩才，得深法忍。时有五百年少婆罗门，见在居家五欲过患，见出家利出家学道，皆来诣我即为说法，得辟支佛道具六神通，心得自在具如意足，常以神力，飞入城邑聚落乞食，供养于我。我作是念：‘如是成就大净智人，我则不应受其供养。是诸仙人我教化故得如是法，而我不得为得是法，未证当证故勤行精进。’象手，我勤精进为证是法。时净居天来现其身，而告我言：‘莫贪是智！汝应当得阿耨多罗三藐三菩提，应度无量无边众生。’象手，我时闻已不复修道，心得第一欢喜快乐，半月静坐乐悉遍身。

“象手，菩萨成就四法，诸天开悟得欢喜心，自知当得阿耨多罗三藐三菩提。何等四？一者、菩萨自深发阿耨多罗三藐三菩提心，亦教他人令深发心。二者、见发大乘人心不生嫉，不作是念：‘阿耨多罗三藐三菩提唯我当得，余不应得。’三者、众生所行随时而诲，好意共语，将护其善。四者、常自勤心广求诸法，为他人说无所悭吝。象手，菩萨摩诃萨成就此四法，诸天开悟，知当作佛。”

尔时，世尊欲明了此事，而说偈言：

&nbsp;&nbsp;&nbsp;&nbsp;“菩萨以坚心，&nbsp;&nbsp;&nbsp;&nbsp;住于无上乘，&nbsp;&nbsp;&nbsp;&nbsp;亦能化众生，&nbsp;&nbsp;&nbsp;&nbsp;令住于此乘。

&nbsp;&nbsp;&nbsp;&nbsp;本行菩萨时，&nbsp;&nbsp;&nbsp;&nbsp;常无嫉恚心，&nbsp;&nbsp;&nbsp;&nbsp;勤行发精进，&nbsp;&nbsp;&nbsp;&nbsp;喜心转增益。

&nbsp;&nbsp;&nbsp;&nbsp;见诸众生恶，&nbsp;&nbsp;&nbsp;&nbsp;知时而化喻，&nbsp;&nbsp;&nbsp;&nbsp;常以慈悲心，&nbsp;&nbsp;&nbsp;&nbsp;而无有瞋恚。

&nbsp;&nbsp;&nbsp;&nbsp;常勤行求法，&nbsp;&nbsp;&nbsp;&nbsp;流布与众生，&nbsp;&nbsp;&nbsp;&nbsp;以法充一切，&nbsp;&nbsp;&nbsp;&nbsp;如雨普流润。

&nbsp;&nbsp;&nbsp;&nbsp;行是四法者，&nbsp;&nbsp;&nbsp;&nbsp;诸天所开悟，&nbsp;&nbsp;&nbsp;&nbsp;汝当得作佛，&nbsp;&nbsp;&nbsp;&nbsp;勿生疑惑心。

&nbsp;&nbsp;&nbsp;&nbsp;菩萨闻是已，&nbsp;&nbsp;&nbsp;&nbsp;勇猛发精进，&nbsp;&nbsp;&nbsp;&nbsp;事必应实，&nbsp;&nbsp;&nbsp;&nbsp;我定当作佛。

&nbsp;&nbsp;&nbsp;&nbsp;如是诸菩萨，&nbsp;&nbsp;&nbsp;&nbsp;以精进及愿，&nbsp;&nbsp;&nbsp;&nbsp;忆念智与慧，&nbsp;&nbsp;&nbsp;&nbsp;而自转高大。

&nbsp;&nbsp;&nbsp;&nbsp;若有诸如来，&nbsp;&nbsp;&nbsp;&nbsp;出现于世间，&nbsp;&nbsp;&nbsp;&nbsp;是菩萨则有，&nbsp;&nbsp;&nbsp;&nbsp;如是诸功德。

&nbsp;&nbsp;&nbsp;&nbsp;大人所恭敬，&nbsp;&nbsp;&nbsp;&nbsp;诸王及臣民，&nbsp;&nbsp;&nbsp;&nbsp;皆生欢喜心，&nbsp;&nbsp;&nbsp;&nbsp;知是有道者。

&nbsp;&nbsp;&nbsp;&nbsp;经书章句义，&nbsp;&nbsp;&nbsp;&nbsp;文颂算数事，&nbsp;&nbsp;&nbsp;&nbsp;皆悉善通达，&nbsp;&nbsp;&nbsp;&nbsp;众生中最上。

&nbsp;&nbsp;&nbsp;&nbsp;聪达有智慧，&nbsp;&nbsp;&nbsp;&nbsp;造事不以力，&nbsp;&nbsp;&nbsp;&nbsp;但以其策谋，&nbsp;&nbsp;&nbsp;&nbsp;而能有所成

&nbsp;&nbsp;&nbsp;&nbsp;摧伏诸战阵，&nbsp;&nbsp;&nbsp;&nbsp;不以身手力，&nbsp;&nbsp;&nbsp;&nbsp;但以智慧力，&nbsp;&nbsp;&nbsp;&nbsp;自然而降伏

&nbsp;&nbsp;&nbsp;&nbsp;诸王及臣民，&nbsp;&nbsp;&nbsp;&nbsp;皆叹未曾有，&nbsp;&nbsp;&nbsp;&nbsp;怜愍众生故，&nbsp;&nbsp;&nbsp;&nbsp;生在于世间。

&nbsp;&nbsp;&nbsp;&nbsp;诸人佥皆知，&nbsp;&nbsp;&nbsp;&nbsp;谓与天共语，&nbsp;&nbsp;&nbsp;&nbsp;何故知如此，&nbsp;&nbsp;&nbsp;&nbsp;以知我心故。

&nbsp;&nbsp;&nbsp;&nbsp;是菩萨常得，&nbsp;&nbsp;&nbsp;&nbsp;值遇见诸佛，&nbsp;&nbsp;&nbsp;&nbsp;往诣咨请问，&nbsp;&nbsp;&nbsp;&nbsp;能大益众生。

&nbsp;&nbsp;&nbsp;&nbsp;诸佛答问已，&nbsp;&nbsp;&nbsp;&nbsp;断了所疑惑，&nbsp;&nbsp;&nbsp;&nbsp;能利诸众生，&nbsp;&nbsp;&nbsp;&nbsp;皆使得欢喜。

&nbsp;&nbsp;&nbsp;&nbsp;佛示神通力，&nbsp;&nbsp;&nbsp;&nbsp;受记当作佛，&nbsp;&nbsp;&nbsp;&nbsp;是故此菩萨，&nbsp;&nbsp;&nbsp;&nbsp;心得大欢喜。

&nbsp;&nbsp;&nbsp;&nbsp;所爱贵重物，&nbsp;&nbsp;&nbsp;&nbsp;内外无贪惜，&nbsp;&nbsp;&nbsp;&nbsp;是故大欢喜，&nbsp;&nbsp;&nbsp;&nbsp;自知当作佛。

&nbsp;&nbsp;&nbsp;&nbsp;普慈覆一切，&nbsp;&nbsp;&nbsp;&nbsp;常无瞋恨心，&nbsp;&nbsp;&nbsp;&nbsp;是故大欢喜，&nbsp;&nbsp;&nbsp;&nbsp;自知当作佛。

&nbsp;&nbsp;&nbsp;&nbsp;诸佛所称赞，&nbsp;&nbsp;&nbsp;&nbsp;已得深妙忍，&nbsp;&nbsp;&nbsp;&nbsp;是故大欢喜，&nbsp;&nbsp;&nbsp;&nbsp;自知当作佛。

&nbsp;&nbsp;&nbsp;&nbsp;不依止诸法，&nbsp;&nbsp;&nbsp;&nbsp;知法不可依，&nbsp;&nbsp;&nbsp;&nbsp;得如是智慧，&nbsp;&nbsp;&nbsp;&nbsp;身能飞虚空。

&nbsp;&nbsp;&nbsp;&nbsp;其心不在内，&nbsp;&nbsp;&nbsp;&nbsp;亦复不在外，&nbsp;&nbsp;&nbsp;&nbsp;出过一切想，&nbsp;&nbsp;&nbsp;&nbsp;故得无上忍。

&nbsp;&nbsp;&nbsp;&nbsp;长夜以慈悲，&nbsp;&nbsp;&nbsp;&nbsp;普念诸众生，&nbsp;&nbsp;&nbsp;&nbsp;以是福德故，&nbsp;&nbsp;&nbsp;&nbsp;得见无量佛。

&nbsp;&nbsp;&nbsp;&nbsp;一切身皆是，&nbsp;&nbsp;&nbsp;&nbsp;佛身无差别，&nbsp;&nbsp;&nbsp;&nbsp;能得如是忍，&nbsp;&nbsp;&nbsp;&nbsp;以法自增长。

&nbsp;&nbsp;&nbsp;&nbsp;发心菩提者，&nbsp;&nbsp;&nbsp;&nbsp;谁不随而学？&nbsp;&nbsp;&nbsp;&nbsp;坚住于正法，&nbsp;&nbsp;&nbsp;&nbsp;得如是功德。

&nbsp;&nbsp;&nbsp;&nbsp;是故求道者，&nbsp;&nbsp;&nbsp;&nbsp;常应勤求法，&nbsp;&nbsp;&nbsp;&nbsp;以法求自利，&nbsp;&nbsp;&nbsp;&nbsp;增益于菩提。”

### 富楼那品第八

尔时，富楼那弥多罗尼子白佛言：“希有世尊！世尊过去世行菩萨道时，善能坚住种种善法。”

佛言：“如是，如是，富楼那，我长夜行菩萨道时，坚住善法。”

尔时，世尊欲明了此事，而说偈言：

&nbsp;&nbsp;&nbsp;&nbsp;“求法能得法，&nbsp;&nbsp;&nbsp;&nbsp;是为佛道本，&nbsp;&nbsp;&nbsp;&nbsp;常勤修习法，&nbsp;&nbsp;&nbsp;&nbsp;远离于非法。

&nbsp;&nbsp;&nbsp;&nbsp;常行于正道，&nbsp;&nbsp;&nbsp;&nbsp;远离诸邪道，&nbsp;&nbsp;&nbsp;&nbsp;常修习诸佛，&nbsp;&nbsp;&nbsp;&nbsp;所可亲近道。

&nbsp;&nbsp;&nbsp;&nbsp;是则离诸难，&nbsp;&nbsp;&nbsp;&nbsp;能得无难处，&nbsp;&nbsp;&nbsp;&nbsp;得无难处已，&nbsp;&nbsp;&nbsp;&nbsp;精进必不虚。

&nbsp;&nbsp;&nbsp;&nbsp;在二最尊贵，&nbsp;&nbsp;&nbsp;&nbsp;诸形色中上，&nbsp;&nbsp;&nbsp;&nbsp;眷属具成就，&nbsp;&nbsp;&nbsp;&nbsp;于诸一切胜。

&nbsp;&nbsp;&nbsp;&nbsp;坚心常安住，&nbsp;&nbsp;&nbsp;&nbsp;戒品忍辱品，&nbsp;&nbsp;&nbsp;&nbsp;亦住精进品，&nbsp;&nbsp;&nbsp;&nbsp;增长于禅智。

&nbsp;&nbsp;&nbsp;&nbsp;于诸众生中，&nbsp;&nbsp;&nbsp;&nbsp;常能为上首，&nbsp;&nbsp;&nbsp;&nbsp;功德中亦胜，&nbsp;&nbsp;&nbsp;&nbsp;了义无所畏。”

尔时，富楼那白佛言：“世尊，如是妙法谁当不学？但念我等本昔懈怠，不望佛智，不自信得如是佛慧，以声闻乘而自出度。世尊，我从今日示教利喜诸菩萨众令住佛法。何以故？诸佛世尊行难行者。世尊本行菩萨道时，为众生故常行如是甚难大事。如是事者，一切阿罗汉、辟支佛尚无，况余众生？世尊，如是甚难大事，唯诸菩萨摩诃萨等，怜愍饶益一切众生故，行菩萨道时，有如是等无量无边阿僧祇甚难大事！世尊，诸菩萨行如是甚难大事，得阿耨多罗三藐三菩提已，能转法轮度脱苦恼众生。”

佛言：“如是，如是。富楼那，如汝所说，诸菩萨摩诃萨，深发阿耨多罗三藐三菩提心，为一切众生求利安乐，于一切众生有大慈悲，为一切众生故，行菩萨道时，有如是等无量无边阿僧祇，甚深极难大愿大事！”

佛说经已，慧命富楼那，时会四众，天、人、龙、神、乾闼婆、阿修罗等，皆大欢喜，信受佛语。

## 大宝积经卷第八十 

### 护国菩萨会第一十八之一

如是我闻：一时，婆伽婆在王舍城耆阇崛山中，与大比丘众千二百五十人俱；菩萨摩诃萨五千人，一切皆得无碍辩才，大忍成就降伏魔怨，近于佛智一生补处，皆得陀罗尼无边辩才，力无所畏，自在神通，乃至一切功德皆悉具足，其名曰：普贤菩萨、普眼菩萨、普明菩萨、普光菩萨、圆光菩萨、上意菩萨、无边意菩萨、广意菩萨、无尽意菩萨、持地菩萨、持世菩萨、益意菩萨、咒手菩萨、文殊师利等六十不思议菩萨，贤护等十六菩萨，如是等菩萨摩诃萨五千人俱。

复有娑婆世界主梵天王，及释提桓因、护世四王、功德天子、正意天子，一切天王、一切龙王、一切紧那罗王、一切乾闼婆王、一切夜叉王、一切阿修罗王、一切迦楼罗王，如是等王，各各皆与百千眷属俱悉来集会。

尔时，世尊坐功德藏师子宝座，于大众中色象显现如须弥山，普照世间如日天子，显现世界如月天子，其德寂静如梵天王，威德难瞻如天帝释，七菩提分皆悉具足如转轮王，宣说无相空无愿法，心无所畏如师子王，身光照耀如大火聚，又放光明犹如诸天最胜无上摩尼宝珠，普照三千大千世界。以大梵音，令诸众生悉得欢喜，于一切法解其深义，于大众中而为说法，初中后善，其义微妙，具足无杂清净梵行。

尔时，众中有一菩萨摩诃萨，名曰喜王，在众中坐，睹见如来坐师子座放大光明，如百千日普照一切，令天人光隐蔽不现；见是事已，踊跃欢喜，遍满身心不能自胜，即从座起，合掌向佛，以偈赞曰：

&nbsp;&nbsp;&nbsp;&nbsp;“世尊覆蔽此大众，&nbsp;&nbsp;&nbsp;&nbsp;天龙修罗乾闼婆，&nbsp;&nbsp;&nbsp;&nbsp;菩萨声闻无威德，&nbsp;&nbsp;&nbsp;&nbsp;普照一切如金山。

&nbsp;&nbsp;&nbsp;&nbsp;犹如须弥诸天俱，&nbsp;&nbsp;&nbsp;&nbsp;处于大海佛亦然，&nbsp;&nbsp;&nbsp;&nbsp;世尊住于慈悲海，&nbsp;&nbsp;&nbsp;&nbsp;放大光明百千种。

&nbsp;&nbsp;&nbsp;&nbsp;住于梵行犹梵王，&nbsp;&nbsp;&nbsp;&nbsp;光明威德过诸天，&nbsp;&nbsp;&nbsp;&nbsp;安住禅定解脱中，&nbsp;&nbsp;&nbsp;&nbsp;照耀世间胜众生。

&nbsp;&nbsp;&nbsp;&nbsp;犹如帝释在天众，&nbsp;&nbsp;&nbsp;&nbsp;色象光明最为胜，&nbsp;&nbsp;&nbsp;&nbsp;佛过世间亦复然，&nbsp;&nbsp;&nbsp;&nbsp;诸相庄严功德具。

&nbsp;&nbsp;&nbsp;&nbsp;犹如轮王典四域，&nbsp;&nbsp;&nbsp;&nbsp;照耀世间说法时，&nbsp;&nbsp;&nbsp;&nbsp;令诸众生入圣道，&nbsp;&nbsp;&nbsp;&nbsp;世尊显现慈悲意。

&nbsp;&nbsp;&nbsp;&nbsp;光明障蔽火摩尼，&nbsp;&nbsp;&nbsp;&nbsp;犹如秋日行虚空，&nbsp;&nbsp;&nbsp;&nbsp;佛比千日最为胜，&nbsp;&nbsp;&nbsp;&nbsp;佛日普照于世间。

&nbsp;&nbsp;&nbsp;&nbsp;如夜闇时秋满月，&nbsp;&nbsp;&nbsp;&nbsp;佛光清净亦复然，&nbsp;&nbsp;&nbsp;&nbsp;面部圆满犹如月，&nbsp;&nbsp;&nbsp;&nbsp;覆翳一切天人光。

&nbsp;&nbsp;&nbsp;&nbsp;犹如山顶夜火聚，&nbsp;&nbsp;&nbsp;&nbsp;清净显现无边界，&nbsp;&nbsp;&nbsp;&nbsp;能灭一切无明闇，&nbsp;&nbsp;&nbsp;&nbsp;世尊智慧光普照。

&nbsp;&nbsp;&nbsp;&nbsp;佛音遍满山谷中，&nbsp;&nbsp;&nbsp;&nbsp;能伏外道犹师子，&nbsp;&nbsp;&nbsp;&nbsp;宣说无我空无愿，&nbsp;&nbsp;&nbsp;&nbsp;令诸外道皆恐怖。

&nbsp;&nbsp;&nbsp;&nbsp;威光犹如摩尼王，&nbsp;&nbsp;&nbsp;&nbsp;映夺一切摩尼光，&nbsp;&nbsp;&nbsp;&nbsp;如来躯体真金色，&nbsp;&nbsp;&nbsp;&nbsp;普照世间胜诸光。

&nbsp;&nbsp;&nbsp;&nbsp;如来世间无与等，&nbsp;&nbsp;&nbsp;&nbsp;况复有胜世尊者？&nbsp;&nbsp;&nbsp;&nbsp;福智精进方便等，&nbsp;&nbsp;&nbsp;&nbsp;一切功德无能过。

&nbsp;&nbsp;&nbsp;&nbsp;救护世间大丈夫，&nbsp;&nbsp;&nbsp;&nbsp;我今睹见功德海，&nbsp;&nbsp;&nbsp;&nbsp;令我欢喜生尊重，&nbsp;&nbsp;&nbsp;&nbsp;是故顶礼世尊足。

&nbsp;&nbsp;&nbsp;&nbsp;我已赞叹胜调御，&nbsp;&nbsp;&nbsp;&nbsp;功德圆满世间灯，&nbsp;&nbsp;&nbsp;&nbsp;我今所有诸功德，&nbsp;&nbsp;&nbsp;&nbsp;令诸众生证菩提。”

尔时，喜王菩萨摩诃萨，偈赞佛已，合十指掌，谛观佛身，目不暂舍，观察法界甚深、难解难行难入、不可思惟、难知寂静微细之法，不可思量诸佛境界，内心观察周遍法界，观如来智世尊境界无有等等。作是观已，入如来智不思议境方便行中，诸佛世尊同一法性而无有异，思惟观察诸佛世尊，无所染著犹如虚空。作是观时，入于实证真如体性，一切诸法性皆如是。生如是信，爱乐诸佛如来无碍解脱之门，知常乐我净，知佛之身。作是思惟：“如来之身遍一切刹，现众生前。诸佛功德于无量劫说不可尽。”喜王菩萨作是念已，默然而住观于法界。

尔时，有一慧命菩萨比丘，名曰护国，在舍婆提城，受夏安居三月过已，执持衣钵，共诸年少初学比丘，游行诸国，至王舍城耆阇崛山。尔时，慧命护国菩萨，到世尊前，顶礼佛足，右绕三匝，却住一面，合掌向佛，以偈赞曰：

&nbsp;&nbsp;&nbsp;&nbsp;“敬礼最胜放光者！ &nbsp;&nbsp;&nbsp;&nbsp;敬礼意如虚空者！&nbsp;&nbsp;&nbsp;&nbsp;敬礼能决他疑网！ &nbsp;&nbsp;&nbsp;&nbsp;敬礼超过三界尊！

&nbsp;&nbsp;&nbsp;&nbsp;十方无数刹土中，&nbsp;&nbsp;&nbsp;&nbsp;闻赞如来功德事，&nbsp;&nbsp;&nbsp;&nbsp;彼国所有诸菩萨，&nbsp;&nbsp;&nbsp;&nbsp;欢喜皆来供养佛。

&nbsp;&nbsp;&nbsp;&nbsp;菩萨如法供养已，&nbsp;&nbsp;&nbsp;&nbsp;一心听佛所说法，&nbsp;&nbsp;&nbsp;&nbsp;闻法欢喜还本土，&nbsp;&nbsp;&nbsp;&nbsp;赞叹如来诸功德。

&nbsp;&nbsp;&nbsp;&nbsp;如来积行为众生，&nbsp;&nbsp;&nbsp;&nbsp;经于无量无边劫，&nbsp;&nbsp;&nbsp;&nbsp;为他求于菩提时，&nbsp;&nbsp;&nbsp;&nbsp;其心初无有疲惓。

&nbsp;&nbsp;&nbsp;&nbsp;世尊行檀持戒坚，&nbsp;&nbsp;&nbsp;&nbsp;羼提精进游诸禅，&nbsp;&nbsp;&nbsp;&nbsp;智慧方便皆具足，&nbsp;&nbsp;&nbsp;&nbsp;是故稽首大圣尊。

&nbsp;&nbsp;&nbsp;&nbsp;如来具足四如意，&nbsp;&nbsp;&nbsp;&nbsp;诸根诸力诸解脱，&nbsp;&nbsp;&nbsp;&nbsp;又知众生心意识，&nbsp;&nbsp;&nbsp;&nbsp;是故顶礼大智海。

&nbsp;&nbsp;&nbsp;&nbsp;知诸众生心所念，&nbsp;&nbsp;&nbsp;&nbsp;身口所作善恶业，&nbsp;&nbsp;&nbsp;&nbsp;亦知解脱方便等，&nbsp;&nbsp;&nbsp;&nbsp;世尊知已为说法。

&nbsp;&nbsp;&nbsp;&nbsp;贪欲恚痴迷众生，&nbsp;&nbsp;&nbsp;&nbsp;能令入于三恶道，&nbsp;&nbsp;&nbsp;&nbsp;如来知已教断除，&nbsp;&nbsp;&nbsp;&nbsp;令彼众生生善趣。

&nbsp;&nbsp;&nbsp;&nbsp;过去一切诸世尊，&nbsp;&nbsp;&nbsp;&nbsp;天人魔梵所恭敬，&nbsp;&nbsp;&nbsp;&nbsp;未来功德具足者，&nbsp;&nbsp;&nbsp;&nbsp;世尊皆悉了了知。

&nbsp;&nbsp;&nbsp;&nbsp;诸佛净土所生处，&nbsp;&nbsp;&nbsp;&nbsp;菩萨声闻及缘觉，&nbsp;&nbsp;&nbsp;&nbsp;天人眷属与种姓，&nbsp;&nbsp;&nbsp;&nbsp;寿命长短皆悉知。

&nbsp;&nbsp;&nbsp;&nbsp;灭度已后正法住，&nbsp;&nbsp;&nbsp;&nbsp;供养舍利起庙塔，&nbsp;&nbsp;&nbsp;&nbsp;受法藏人若干种，&nbsp;&nbsp;&nbsp;&nbsp;调御丈夫皆悉知。

&nbsp;&nbsp;&nbsp;&nbsp;十力智慧无障碍，&nbsp;&nbsp;&nbsp;&nbsp;悉能了达三世事，&nbsp;&nbsp;&nbsp;&nbsp;入于一切法智中，&nbsp;&nbsp;&nbsp;&nbsp;故我稽首大智海。

&nbsp;&nbsp;&nbsp;&nbsp;佛无等等况有过，&nbsp;&nbsp;&nbsp;&nbsp;诸相庄严如来身，&nbsp;&nbsp;&nbsp;&nbsp;譬如星宿在虚空，&nbsp;&nbsp;&nbsp;&nbsp;是故我礼胜丈夫。

&nbsp;&nbsp;&nbsp;&nbsp;如来妙色无与等，&nbsp;&nbsp;&nbsp;&nbsp;映蔽大会天人光，&nbsp;&nbsp;&nbsp;&nbsp;释梵威德在佛边，&nbsp;&nbsp;&nbsp;&nbsp;一切隐没皆不现。

&nbsp;&nbsp;&nbsp;&nbsp;身如金山无垢秽，&nbsp;&nbsp;&nbsp;&nbsp;绀发柔软而右旋，&nbsp;&nbsp;&nbsp;&nbsp;佛顶显现如须弥，&nbsp;&nbsp;&nbsp;&nbsp;无量功德光明聚。

&nbsp;&nbsp;&nbsp;&nbsp;眉间毫相放大光，&nbsp;&nbsp;&nbsp;&nbsp;无量无边无有数，&nbsp;&nbsp;&nbsp;&nbsp;佛眼修广如青莲，&nbsp;&nbsp;&nbsp;&nbsp;以大慈悲视众生。

&nbsp;&nbsp;&nbsp;&nbsp;如秋满月行虚空，&nbsp;&nbsp;&nbsp;&nbsp;如来面部亦复尔，&nbsp;&nbsp;&nbsp;&nbsp;众生观者无厌足，&nbsp;&nbsp;&nbsp;&nbsp;是故我礼面中王。

&nbsp;&nbsp;&nbsp;&nbsp;犹如师子鹅孔雀，&nbsp;&nbsp;&nbsp;&nbsp;安行徐步如象王，&nbsp;&nbsp;&nbsp;&nbsp;游止震动于大地，&nbsp;&nbsp;&nbsp;&nbsp;敬礼十力大苦行。

&nbsp;&nbsp;&nbsp;&nbsp;手指佣纤无不爱，&nbsp;&nbsp;&nbsp;&nbsp;网缦珊瑚赤铜色，&nbsp;&nbsp;&nbsp;&nbsp;臂肘修长立过膝，&nbsp;&nbsp;&nbsp;&nbsp;敬礼如来金色身。

&nbsp;&nbsp;&nbsp;&nbsp;足下轮相罗网具，&nbsp;&nbsp;&nbsp;&nbsp;行时足迹犹采画，&nbsp;&nbsp;&nbsp;&nbsp;若有顶礼世尊者，&nbsp;&nbsp;&nbsp;&nbsp;佛光照耀得生天。

&nbsp;&nbsp;&nbsp;&nbsp;法王具足七财宝，&nbsp;&nbsp;&nbsp;&nbsp;常以法施调伏心，&nbsp;&nbsp;&nbsp;&nbsp;教照众生以法行，&nbsp;&nbsp;&nbsp;&nbsp;我今顶礼于法王。

&nbsp;&nbsp;&nbsp;&nbsp;慈悲为铠念为刀，&nbsp;&nbsp;&nbsp;&nbsp;持戒为弓智慧箭，&nbsp;&nbsp;&nbsp;&nbsp;以此能破烦恼怨，&nbsp;&nbsp;&nbsp;&nbsp;生死有爱增长种。

&nbsp;&nbsp;&nbsp;&nbsp;自度度他亿众生，&nbsp;&nbsp;&nbsp;&nbsp;解脱一切诸系缚，&nbsp;&nbsp;&nbsp;&nbsp;能示无畏安隐路，&nbsp;&nbsp;&nbsp;&nbsp;令其得至常乐道。

&nbsp;&nbsp;&nbsp;&nbsp;行此乘者断生死，&nbsp;&nbsp;&nbsp;&nbsp;无有恩爱别离苦，&nbsp;&nbsp;&nbsp;&nbsp;得至微妙无为处，&nbsp;&nbsp;&nbsp;&nbsp;慈心说法为众生。

&nbsp;&nbsp;&nbsp;&nbsp;赞叹最胜世尊已，&nbsp;&nbsp;&nbsp;&nbsp;一切法中自在者，&nbsp;&nbsp;&nbsp;&nbsp;以此赞叹胜善根，&nbsp;&nbsp;&nbsp;&nbsp;令诸众生证菩提。”

尔时，护国菩萨偈赞佛已，合十指掌，而白佛言：“世尊，我心有疑，欲问如来，唯愿听许。”

尔时，佛告护国菩萨比丘：“恣汝所问，我当为汝分别解说，断汝所疑，令汝欢喜。”

尔时，护国既蒙听许，即白佛言：“菩萨摩诃萨修行何等，于一切法增长功德，到究竟处而得自在，证捷疾智，得决定智；于法明了入一切智，教化众生能决疑网，解一切智以巧方便济度众生；如言而行常宣真实，得念佛三昧，善能咨问一切深义，闻已能持，速疾证得一切种智？”

尔时，护国菩萨欲重宣此义，而说偈言：

&nbsp;&nbsp;&nbsp;&nbsp;“菩萨行行常决定，&nbsp;&nbsp;&nbsp;&nbsp;真实决定从何生？

&nbsp;&nbsp;&nbsp;&nbsp;智慧大海分别处，&nbsp;&nbsp;&nbsp;&nbsp;愿胜丈夫为我说。

&nbsp;&nbsp;&nbsp;&nbsp;佛身微妙犹真金，&nbsp;&nbsp;&nbsp;&nbsp;人天中胜大福聚，

&nbsp;&nbsp;&nbsp;&nbsp;慈愍我等大归依，&nbsp;&nbsp;&nbsp;&nbsp;清净之行为我说。

&nbsp;&nbsp;&nbsp;&nbsp;云何而得无尽利，&nbsp;&nbsp;&nbsp;&nbsp;觉道总持甘露生？

&nbsp;&nbsp;&nbsp;&nbsp;云何清净智慧海，&nbsp;&nbsp;&nbsp;&nbsp;而断众生诸疑惑？

&nbsp;&nbsp;&nbsp;&nbsp;无量亿劫在生死，&nbsp;&nbsp;&nbsp;&nbsp;而无疲倦悔厌心，

&nbsp;&nbsp;&nbsp;&nbsp;观诸众生逼切苦，&nbsp;&nbsp;&nbsp;&nbsp;常为众生作利益。

&nbsp;&nbsp;&nbsp;&nbsp;清净刹土佛眷属，&nbsp;&nbsp;&nbsp;&nbsp;最胜国土及寿命，

&nbsp;&nbsp;&nbsp;&nbsp;一切众事微妙处，&nbsp;&nbsp;&nbsp;&nbsp;愿说清净菩提行。

&nbsp;&nbsp;&nbsp;&nbsp;降伏众魔破邪见，&nbsp;&nbsp;&nbsp;&nbsp;枯竭爱海得解脱，

&nbsp;&nbsp;&nbsp;&nbsp;法行相续无绝断，&nbsp;&nbsp;&nbsp;&nbsp;无上最胜为我说。

&nbsp;&nbsp;&nbsp;&nbsp;色力财宝及四辩，&nbsp;&nbsp;&nbsp;&nbsp;哀愍软言令众喜，

&nbsp;&nbsp;&nbsp;&nbsp;慈悲云雨润一切，&nbsp;&nbsp;&nbsp;&nbsp;愿为我说佛境界。

&nbsp;&nbsp;&nbsp;&nbsp;愿出迦陵频伽声，&nbsp;&nbsp;&nbsp;&nbsp;大梵雷音破邪见，

&nbsp;&nbsp;&nbsp;&nbsp;众会渴仰为法来，&nbsp;&nbsp;&nbsp;&nbsp;愿施解脱甘露浆。

&nbsp;&nbsp;&nbsp;&nbsp;我今欲成微妙道，&nbsp;&nbsp;&nbsp;&nbsp;若不乐法则不请，

&nbsp;&nbsp;&nbsp;&nbsp;闻法时至恭敬待，&nbsp;&nbsp;&nbsp;&nbsp;唯愿为说大法宝。

&nbsp;&nbsp;&nbsp;&nbsp;世尊我愿成菩提，&nbsp;&nbsp;&nbsp;&nbsp;如来深知我志乐，

&nbsp;&nbsp;&nbsp;&nbsp; 非为恼乱故问佛，&nbsp;&nbsp;&nbsp;&nbsp;善哉愿说最胜行。”

尔时，世尊告护国菩萨言：“善哉！护国，汝今乃能问如是义，利益多人，安乐天人，亦大饶益于未来世，摄诸菩萨。谛听！谛受！当为汝说。”

护国白言：“善哉！世尊，愿为我说。”

佛言：“护国，菩萨有四法，能成如上清净之事。何等为四？一者、真实心无谄曲，二者、于诸众生行于平等，三者、心念行空，四者、如言而行。护国当知，如此四种能得菩萨清净之法。”

尔时，世尊欲重宣此义，而说偈曰：

&nbsp;&nbsp;&nbsp;&nbsp;“若有菩萨心无谄，&nbsp;&nbsp;&nbsp;&nbsp;而常不退菩提道，&nbsp;&nbsp;&nbsp;&nbsp;亦无佷戾贡高意，&nbsp;&nbsp;&nbsp;&nbsp;彼则名为无边智。

&nbsp;&nbsp;&nbsp;&nbsp;见诸众生无救护，&nbsp;&nbsp;&nbsp;&nbsp;生老病死所逼切，&nbsp;&nbsp;&nbsp;&nbsp;发心欲度于有海，&nbsp;&nbsp;&nbsp;&nbsp;能为一切作法船。

&nbsp;&nbsp;&nbsp;&nbsp;调伏平等于众生，&nbsp;&nbsp;&nbsp;&nbsp;观诸众生如一子，&nbsp;&nbsp;&nbsp;&nbsp;皆当救度令解脱，&nbsp;&nbsp;&nbsp;&nbsp;最胜丈夫发此心。

&nbsp;&nbsp;&nbsp;&nbsp;行住坐卧念空门，&nbsp;&nbsp;&nbsp;&nbsp;寿者我想皆悉无，&nbsp;&nbsp;&nbsp;&nbsp;一切世间都如幻，&nbsp;&nbsp;&nbsp;&nbsp;众生愚痴所迷惑。

&nbsp;&nbsp;&nbsp;&nbsp;大智菩萨所言说，&nbsp;&nbsp;&nbsp;&nbsp;依之行行无违失，&nbsp;&nbsp;&nbsp;&nbsp;调伏寂静离诸过，&nbsp;&nbsp;&nbsp;&nbsp;能求菩提名佛子。”

佛说偈已，告护国菩萨言：“善男子，菩萨摩诃萨，复有四种无畏之法。何等为四？一者、所谓得陀罗尼，二者、值善知识，三者、得深法忍，四者、戒行清净。是名菩萨四无畏法。”

尔时，世尊欲重宣此义，而说偈言：

&nbsp;&nbsp;&nbsp;&nbsp;“菩萨大名称，&nbsp;&nbsp;&nbsp;&nbsp;由得总持故，&nbsp;&nbsp;&nbsp;&nbsp;受持最妙法，&nbsp;&nbsp;&nbsp;&nbsp;如来所宣说。

&nbsp;&nbsp;&nbsp;&nbsp;恒常无忘失，&nbsp;&nbsp;&nbsp;&nbsp;增长于智慧，&nbsp;&nbsp;&nbsp;&nbsp;彼等智无碍，&nbsp;&nbsp;&nbsp;&nbsp;超过一切法。

&nbsp;&nbsp;&nbsp;&nbsp;常遇善知识，&nbsp;&nbsp;&nbsp;&nbsp;增于助道法，&nbsp;&nbsp;&nbsp;&nbsp;常说于菩提，&nbsp;&nbsp;&nbsp;&nbsp;诸佛所行处。

&nbsp;&nbsp;&nbsp;&nbsp;恶知识如火，&nbsp;&nbsp;&nbsp;&nbsp;畏烧故远离，&nbsp;&nbsp;&nbsp;&nbsp;若闻空相法，&nbsp;&nbsp;&nbsp;&nbsp;勇猛坚其心。

&nbsp;&nbsp;&nbsp;&nbsp;菩萨离我人，&nbsp;&nbsp;&nbsp;&nbsp;一切诸见等，&nbsp;&nbsp;&nbsp;&nbsp;持戒无缺漏，&nbsp;&nbsp;&nbsp;&nbsp;其心调寂静。

&nbsp;&nbsp;&nbsp;&nbsp; 教化诸众生，&nbsp;&nbsp;&nbsp;&nbsp;安住于佛戒。”

佛说偈已，复告护国：“诸菩萨众行圆满到究竟处，有四功德令心欢喜。何等为四？一者、菩萨见佛而生欢喜，二者、闻正法而生欢喜，三者、舍一切而生欢喜，四者、顺法忍而生欢喜。是为四法生于欢喜。”

尔时，世尊重说偈言：

&nbsp;&nbsp;&nbsp;&nbsp;“菩萨所生处，&nbsp;&nbsp;&nbsp;&nbsp;常见最胜人，&nbsp;&nbsp;&nbsp;&nbsp;威光遍一切，&nbsp;&nbsp;&nbsp;&nbsp;照曜于世间。

&nbsp;&nbsp;&nbsp;&nbsp;见已心恭敬，&nbsp;&nbsp;&nbsp;&nbsp;如天奉帝释，&nbsp;&nbsp;&nbsp;&nbsp;为度众生故，&nbsp;&nbsp;&nbsp;&nbsp;求于菩提时。

&nbsp;&nbsp;&nbsp;&nbsp;从佛闻正法，&nbsp;&nbsp;&nbsp;&nbsp;不怖而欢喜，&nbsp;&nbsp;&nbsp;&nbsp;一心信敬已，&nbsp;&nbsp;&nbsp;&nbsp;随顺于佛教。

&nbsp;&nbsp;&nbsp;&nbsp;闻于随顺法，&nbsp;&nbsp;&nbsp;&nbsp;得忍心无疑，&nbsp;&nbsp;&nbsp;&nbsp;诸法无众生，&nbsp;&nbsp;&nbsp;&nbsp;我想亦复尔。

&nbsp;&nbsp;&nbsp;&nbsp;常观如是已，&nbsp;&nbsp;&nbsp;&nbsp;舍相生欢喜，&nbsp;&nbsp;&nbsp;&nbsp;既不取我相，&nbsp;&nbsp;&nbsp;&nbsp;见乞心踊跃。

&nbsp;&nbsp;&nbsp;&nbsp;城邑与大地，&nbsp;&nbsp;&nbsp;&nbsp;妻子及寿命，&nbsp;&nbsp;&nbsp;&nbsp;一切布施时，&nbsp;&nbsp;&nbsp;&nbsp;其心初无悔。”

佛说偈已，复告护国：“菩萨作如是言，有四种法应当弃舍。何等为四？一者、菩萨弃舍居家，二者、既出家已不贪利养，三者、离诸檀越，四者、不惜身命。是为四法应当弃舍。”

尔时，世尊重说偈言：

&nbsp;&nbsp;&nbsp;&nbsp;“菩萨见家过，&nbsp;&nbsp;&nbsp;&nbsp;舍之而出家，&nbsp;&nbsp;&nbsp;&nbsp;游止于山林，&nbsp;&nbsp;&nbsp;&nbsp;无人寂静处。

&nbsp;&nbsp;&nbsp;&nbsp;远离男与女，&nbsp;&nbsp;&nbsp;&nbsp;眷属及大众，&nbsp;&nbsp;&nbsp;&nbsp;单己无等侣，&nbsp;&nbsp;&nbsp;&nbsp;譬如犀一角。

&nbsp;&nbsp;&nbsp;&nbsp;专意求净道，&nbsp;&nbsp;&nbsp;&nbsp;得失心无忧，&nbsp;&nbsp;&nbsp;&nbsp;少欲及知足，&nbsp;&nbsp;&nbsp;&nbsp;离谄除憍慢。

&nbsp;&nbsp;&nbsp;&nbsp;精进为众生，&nbsp;&nbsp;&nbsp;&nbsp;布施调伏心，&nbsp;&nbsp;&nbsp;&nbsp;苦行修禅定，&nbsp;&nbsp;&nbsp;&nbsp;一心求佛智。

&nbsp;&nbsp;&nbsp;&nbsp;不惜身与命，&nbsp;&nbsp;&nbsp;&nbsp;远离爱眷属，&nbsp;&nbsp;&nbsp;&nbsp;坚心求菩提，&nbsp;&nbsp;&nbsp;&nbsp;其志犹金刚。

&nbsp;&nbsp;&nbsp;&nbsp;若人来割截，&nbsp;&nbsp;&nbsp;&nbsp;无有恚恨想，&nbsp;&nbsp;&nbsp;&nbsp;勇猛心增长，&nbsp;&nbsp;&nbsp;&nbsp;求于一切智。”

佛说偈已，复告护国：“菩萨有四种无悔之法。何等为四？一者、不破禁戒无悔之法，二者、住阿兰若处无悔之法，三者、行四圣种无悔之法，四者、多闻无悔之法。是为四种无悔之法。”

尔时，世尊重说偈言：

&nbsp;&nbsp;&nbsp;&nbsp;“持戒净无垢，&nbsp;&nbsp;&nbsp;&nbsp;犹如摩尼珠，&nbsp;&nbsp;&nbsp;&nbsp;不生贡高心，&nbsp;&nbsp;&nbsp;&nbsp;言我能持戒。

&nbsp;&nbsp;&nbsp;&nbsp;复以此戒善，&nbsp;&nbsp;&nbsp;&nbsp;转教于多人，&nbsp;&nbsp;&nbsp;&nbsp;常怀如是望，&nbsp;&nbsp;&nbsp;&nbsp;成就于佛戒。

&nbsp;&nbsp;&nbsp;&nbsp;彼等住空闲，&nbsp;&nbsp;&nbsp;&nbsp;清净兰若处，&nbsp;&nbsp;&nbsp;&nbsp;亦不生我想，&nbsp;&nbsp;&nbsp;&nbsp;及以寿者想。

&nbsp;&nbsp;&nbsp;&nbsp;观察男女色，&nbsp;&nbsp;&nbsp;&nbsp;犹如于草木，&nbsp;&nbsp;&nbsp;&nbsp;不生男女想，&nbsp;&nbsp;&nbsp;&nbsp;及以吾我想。

&nbsp;&nbsp;&nbsp;&nbsp;彼住四圣种，&nbsp;&nbsp;&nbsp;&nbsp;无懈怠谄曲，&nbsp;&nbsp;&nbsp;&nbsp;至心恒修行，&nbsp;&nbsp;&nbsp;&nbsp;远离于放逸。

&nbsp;&nbsp;&nbsp;&nbsp;求多闻功德，&nbsp;&nbsp;&nbsp;&nbsp;精勤常修习，&nbsp;&nbsp;&nbsp;&nbsp;愿成一切智，&nbsp;&nbsp;&nbsp;&nbsp;最上功德处。

&nbsp;&nbsp;&nbsp;&nbsp;众生处牢狱，&nbsp;&nbsp;&nbsp;&nbsp;无有救护者，&nbsp;&nbsp;&nbsp;&nbsp;轮转于生死，&nbsp;&nbsp;&nbsp;&nbsp;求财以自给。

&nbsp;&nbsp;&nbsp;&nbsp;我当求法船，&nbsp;&nbsp;&nbsp;&nbsp;济度彼生死，&nbsp;&nbsp;&nbsp;&nbsp;烦恼海众生，&nbsp;&nbsp;&nbsp;&nbsp;令其至彼岸。

&nbsp;&nbsp;&nbsp;&nbsp;众生无归依，&nbsp;&nbsp;&nbsp;&nbsp;亦无救护者，&nbsp;&nbsp;&nbsp;&nbsp;众生在有为，&nbsp;&nbsp;&nbsp;&nbsp;无能令其出。

&nbsp;&nbsp;&nbsp;&nbsp;我当作导师，&nbsp;&nbsp;&nbsp;&nbsp;救之令解脱，&nbsp;&nbsp;&nbsp;&nbsp;是故我发心，&nbsp;&nbsp;&nbsp;&nbsp;求于菩提道。”

佛说偈已，复告护国：“菩萨有四种调伏之行，应当行之。何等为四？一者、愿生善处常值诸佛，二者、供养师长而不求报，三者、常乐空闲弃舍利养，四者、得无碍辩头陀忍法。是为四种调伏之法。”

尔时，世尊重说偈言：

&nbsp;&nbsp;&nbsp;&nbsp;“菩萨勇猛乐山林，&nbsp;&nbsp;&nbsp;&nbsp;常不从人求利养，

&nbsp;&nbsp;&nbsp;&nbsp;恒得深智无碍辩，&nbsp;&nbsp;&nbsp;&nbsp;善能通达诸法相。

&nbsp;&nbsp;&nbsp;&nbsp;常当供养诸师长，&nbsp;&nbsp;&nbsp;&nbsp;随顺师教无违背，

&nbsp;&nbsp;&nbsp;&nbsp;随所生处值诸佛，&nbsp;&nbsp;&nbsp;&nbsp;供养恭敬求菩提。

&nbsp;&nbsp;&nbsp;&nbsp;常生胜处名高远，&nbsp;&nbsp;&nbsp;&nbsp;若生天上天中尊，

&nbsp;&nbsp;&nbsp;&nbsp;又得成就菩提道，&nbsp;&nbsp;&nbsp;&nbsp;教诸众生行十善。

&nbsp;&nbsp;&nbsp;&nbsp;念佛功德常欢喜，&nbsp;&nbsp;&nbsp;&nbsp;我亦不久成佛道，

&nbsp;&nbsp;&nbsp;&nbsp;  既成正觉功德满，&nbsp;&nbsp;&nbsp;&nbsp;度脱众生生死苦。”

佛说偈已，复告护国：“菩萨有四种法净菩萨行。何等为四？一者、行菩提时心无瞋恨；二者、弃舍眷属、宫殿、财宝，乐处山林，亦不称说己之功德；三者、虽行布施，不求果报；四者、精勤乐法，不见师过。是为四法净菩提行。”

尔时，世尊重说偈言：

&nbsp;&nbsp;&nbsp;&nbsp;“其心清净无怨恨，&nbsp;&nbsp;&nbsp;&nbsp;亦不求人之过罪，

&nbsp;&nbsp;&nbsp;&nbsp;自不谄曲无染著，&nbsp;&nbsp;&nbsp;&nbsp;行于大道求菩提。

&nbsp;&nbsp;&nbsp;&nbsp;深观居家是苦本，&nbsp;&nbsp;&nbsp;&nbsp;亲近恶友无正念，

&nbsp;&nbsp;&nbsp;&nbsp;是故弃舍行出家，&nbsp;&nbsp;&nbsp;&nbsp;处于山林求解脱。

&nbsp;&nbsp;&nbsp;&nbsp;游行空闲寂静乐，&nbsp;&nbsp;&nbsp;&nbsp;永断眷属恩爱念，

&nbsp;&nbsp;&nbsp;&nbsp;不惜于身及寿命，&nbsp;&nbsp;&nbsp;&nbsp;独步无畏犹师子。

&nbsp;&nbsp;&nbsp;&nbsp;乞食支身常知足，&nbsp;&nbsp;&nbsp;&nbsp;犹如飞禽无储积，

&nbsp;&nbsp;&nbsp;&nbsp;不乐生天及人中，&nbsp;&nbsp;&nbsp;&nbsp;唯求无上菩提道。

&nbsp;&nbsp;&nbsp;&nbsp;独行无侣唯一己，&nbsp;&nbsp;&nbsp;&nbsp;恒不恐怖如师子，

&nbsp;&nbsp;&nbsp;&nbsp;畏诸烦恼如野兽，&nbsp;&nbsp;&nbsp;&nbsp;若得利养心不喜。

&nbsp;&nbsp;&nbsp;&nbsp;观诸众生恒放逸，&nbsp;&nbsp;&nbsp;&nbsp;慈悲誓愿为破之，

&nbsp;&nbsp;&nbsp;&nbsp;我为救护诸众生，&nbsp;&nbsp;&nbsp;&nbsp;常当炽然勤精进。

&nbsp;&nbsp;&nbsp;&nbsp;凡所出言恒哀愍，&nbsp;&nbsp;&nbsp;&nbsp;于憎爱人常含笑，

&nbsp;&nbsp;&nbsp;&nbsp;不著一切亦如风，&nbsp;&nbsp;&nbsp;&nbsp;唯当求于丈夫行。

&nbsp;&nbsp;&nbsp;&nbsp;常乐行于空无相，&nbsp;&nbsp;&nbsp;&nbsp;观有为法如幻化，

&nbsp;&nbsp;&nbsp;&nbsp;调伏诸根意广大，&nbsp;&nbsp;&nbsp;&nbsp;行住常乐甘露法。

&nbsp;&nbsp;&nbsp;&nbsp;常依佛教行大道，&nbsp;&nbsp;&nbsp;&nbsp;恒当清净于内心，

&nbsp;&nbsp;&nbsp;&nbsp;求陀罗尼及辩才，&nbsp;&nbsp;&nbsp;&nbsp;荷负诸苦求菩提。

&nbsp;&nbsp;&nbsp;&nbsp;菩萨常观如是行，&nbsp;&nbsp;&nbsp;&nbsp;见前利益生欢喜，

&nbsp;&nbsp;&nbsp;&nbsp;  若不爱乐于菩提，&nbsp;&nbsp;&nbsp;&nbsp;是人无恶而不造。”

佛说偈已，复告护国：“菩萨有四种堕落之法。何等为四？一者、不恭敬他，二者、背恩谄曲，三者、多求利养名闻，四者、诈善扬德。是为四种堕落之法。”

尔时，世尊重说偈言：

&nbsp;&nbsp;&nbsp;&nbsp;“彼于父母及师长，&nbsp;&nbsp;&nbsp;&nbsp;常怀憍慢不恭敬，

&nbsp;&nbsp;&nbsp;&nbsp;违背恩养心谄曲，&nbsp;&nbsp;&nbsp;&nbsp;诸根散乱多愚痴。

&nbsp;&nbsp;&nbsp;&nbsp;常念利养不休息，&nbsp;&nbsp;&nbsp;&nbsp;谄曲诈现精进相，

&nbsp;&nbsp;&nbsp;&nbsp;自谓持戒及苦行，&nbsp;&nbsp;&nbsp;&nbsp;一切无有如己者。

&nbsp;&nbsp;&nbsp;&nbsp;恶口粗言喜斗诤，&nbsp;&nbsp;&nbsp;&nbsp;常求人过不休息，

&nbsp;&nbsp;&nbsp;&nbsp;彼恒违离沙门行，&nbsp;&nbsp;&nbsp;&nbsp;营理田作及贩卖。

&nbsp;&nbsp;&nbsp;&nbsp;未来世中诸比丘，&nbsp;&nbsp;&nbsp;&nbsp;弃舍功德及戒行，

&nbsp;&nbsp;&nbsp;&nbsp;以怀嫉妒斗诤故，&nbsp;&nbsp;&nbsp;&nbsp;覆灭损坏我正法。

&nbsp;&nbsp;&nbsp;&nbsp;彼去菩提甚悬远，&nbsp;&nbsp;&nbsp;&nbsp;亦复远离七圣财，

&nbsp;&nbsp;&nbsp;&nbsp;  违背解脱八正路，&nbsp;&nbsp;&nbsp;&nbsp;流转五道生死中。”

尔时，世尊说此偈已，复告护国：“菩萨有四种障道之法。何等为四？一者、懈怠，二者、不信，三者、我慢，四者、瞋恚。是为四种障道之法。”

尔时，世尊重说偈言：

&nbsp;&nbsp;&nbsp;&nbsp;“懈怠不信闇钝心，&nbsp;&nbsp;&nbsp;&nbsp;常为我慢及瞋恚，

&nbsp;&nbsp;&nbsp;&nbsp;见有忍辱诸比丘，&nbsp;&nbsp;&nbsp;&nbsp;驱逐傧出于塔寺。

&nbsp;&nbsp;&nbsp;&nbsp;若得利养心欢喜，&nbsp;&nbsp;&nbsp;&nbsp;各言我是常住者，

&nbsp;&nbsp;&nbsp;&nbsp;恒作方便求人短，&nbsp;&nbsp;&nbsp;&nbsp;何人有过我治罚。

&nbsp;&nbsp;&nbsp;&nbsp;如是等人去法远，&nbsp;&nbsp;&nbsp;&nbsp;憎嫉功德坠三塗，

&nbsp;&nbsp;&nbsp;&nbsp;厌恶诸佛微妙法，&nbsp;&nbsp;&nbsp;&nbsp;是人当入猛火中。

&nbsp;&nbsp;&nbsp;&nbsp;彼人造恶不休息，&nbsp;&nbsp;&nbsp;&nbsp;必当具受苦中苦，

&nbsp;&nbsp;&nbsp;&nbsp;是故汝等求菩提，&nbsp;&nbsp;&nbsp;&nbsp;无令后悔堕恶道。

&nbsp;&nbsp;&nbsp;&nbsp;无量亿劫佛乃出，&nbsp;&nbsp;&nbsp;&nbsp;为诸众生作利益，

&nbsp;&nbsp;&nbsp;&nbsp; 汝等既得善趣身，&nbsp;&nbsp;&nbsp;&nbsp;应舍放逸求解脱。”

尔时，世尊说此偈已，复告护国：“菩萨须舍四种福伽罗，不得亲近。何等为四？一者、不得亲近恶知识，二者、不得亲近执见之人，三者、不得亲近谤法之人，四者、不得亲近贪利养人。是谓四种之人不得亲近。”

尔时，世尊重说偈言：

&nbsp;&nbsp;&nbsp;&nbsp;“能舍恶知识，&nbsp;&nbsp;&nbsp;&nbsp;亲近善知识，

&nbsp;&nbsp;&nbsp;&nbsp;菩提道增长，&nbsp;&nbsp;&nbsp;&nbsp;犹月渐圆满。

&nbsp;&nbsp;&nbsp;&nbsp;远离执见人，&nbsp;&nbsp;&nbsp;&nbsp;及舍我寿等，

&nbsp;&nbsp;&nbsp;&nbsp;为求佛道故，&nbsp;&nbsp;&nbsp;&nbsp;弃之如毒器。

&nbsp;&nbsp;&nbsp;&nbsp;诽谤于佛法，&nbsp;&nbsp;&nbsp;&nbsp;寂静甘露味，

&nbsp;&nbsp;&nbsp;&nbsp;若欲求菩提，&nbsp;&nbsp;&nbsp;&nbsp;应避如粪秽。

&nbsp;&nbsp;&nbsp;&nbsp;远离贪利养，&nbsp;&nbsp;&nbsp;&nbsp;亦舍恶行人，

&nbsp;&nbsp;&nbsp;&nbsp;是等不应近，&nbsp;&nbsp;&nbsp;&nbsp;犹如避火坑。

&nbsp;&nbsp;&nbsp;&nbsp;若欲降众魔，&nbsp;&nbsp;&nbsp;&nbsp;转无上法轮，

&nbsp;&nbsp;&nbsp;&nbsp;欲求第一利，&nbsp;&nbsp;&nbsp;&nbsp;速远恶知识。

&nbsp;&nbsp;&nbsp;&nbsp;舍爱及憎恶，&nbsp;&nbsp;&nbsp;&nbsp;利誉亦嫉妒，

&nbsp;&nbsp;&nbsp;&nbsp;  若求无上道，&nbsp;&nbsp;&nbsp;&nbsp;常修于佛智。”

尔时，世尊说此偈已，复告护国：“菩萨有四种法受未来苦。何等为四？一者、轻慢有智之人，二者、常怀嫉妒之心，三者、于一切法无有信心，四者、于净智法常疑无忍而求利养。是谓四法受未来苦。”

尔时，世尊重说偈言：

&nbsp;&nbsp;&nbsp;&nbsp;“侍佛之人有智者，&nbsp;&nbsp;&nbsp;&nbsp;一切天人应供养，

&nbsp;&nbsp;&nbsp;&nbsp;而反贡高怀憍慢，&nbsp;&nbsp;&nbsp;&nbsp;是故彼受无边苦。

&nbsp;&nbsp;&nbsp;&nbsp;于净法中心无忍，&nbsp;&nbsp;&nbsp;&nbsp;所求利养皆非法，

&nbsp;&nbsp;&nbsp;&nbsp;常怀憍慢而贡高，&nbsp;&nbsp;&nbsp;&nbsp;见有智者不恭敬。

&nbsp;&nbsp;&nbsp;&nbsp;于佛法中无信解，&nbsp;&nbsp;&nbsp;&nbsp;于贤圣众亦复然，

&nbsp;&nbsp;&nbsp;&nbsp;此人常游三恶道，&nbsp;&nbsp;&nbsp;&nbsp;若在人中多愚痴。

&nbsp;&nbsp;&nbsp;&nbsp;彼舍人间寿命已，&nbsp;&nbsp;&nbsp;&nbsp;在大地狱受剧苦，

&nbsp;&nbsp;&nbsp;&nbsp;若此劫尽生余方，&nbsp;&nbsp;&nbsp;&nbsp;畜生饿鬼亦复然。

&nbsp;&nbsp;&nbsp;&nbsp;若欲求作世间灯，&nbsp;&nbsp;&nbsp;&nbsp;能尽诸苦胜丈夫，

&nbsp;&nbsp;&nbsp;&nbsp; 常当远离三塗业，&nbsp;&nbsp;&nbsp;&nbsp;修诸功德成菩提。”

尔时，世尊说此偈已，复告护国：“菩萨有四系缚。何等为四？一者、轻慢于他，是菩萨系缚；二者、于世俗定其心乐著，不求究竟，是菩萨系缚；三者、不守自心，智慧未成而行放逸，是菩萨系缚；四者、为求利养而入他家，是菩萨系缚。护国，当知是谓菩萨四种系缚。”

尔时，世尊重说偈言：

&nbsp;&nbsp;&nbsp;&nbsp;“恒常轻慢他，&nbsp;&nbsp;&nbsp;&nbsp;乐住世间善，&nbsp;&nbsp;&nbsp;&nbsp;贪著诸见缠，&nbsp;&nbsp;&nbsp;&nbsp;如象没深泥。

&nbsp;&nbsp;&nbsp;&nbsp;乐入白衣家，&nbsp;&nbsp;&nbsp;&nbsp;常怀于放逸，&nbsp;&nbsp;&nbsp;&nbsp;暗钝无智慧，&nbsp;&nbsp;&nbsp;&nbsp;此行名系缚。

&nbsp;&nbsp;&nbsp;&nbsp;欲断诸有苦，&nbsp;&nbsp;&nbsp;&nbsp;远离老病死，&nbsp;&nbsp;&nbsp;&nbsp;当舍于憍慢，&nbsp;&nbsp;&nbsp;&nbsp;常行菩萨道。

&nbsp;&nbsp;&nbsp;&nbsp;受于无边苦，&nbsp;&nbsp;&nbsp;&nbsp;弃舍诸乐事，&nbsp;&nbsp;&nbsp;&nbsp;亦离于憎爱，&nbsp;&nbsp;&nbsp;&nbsp;成佛无染著。

&nbsp;&nbsp;&nbsp;&nbsp;“汝等常应行六度，&nbsp;&nbsp;&nbsp;&nbsp;诸地诸智诸力等，

&nbsp;&nbsp;&nbsp;&nbsp;一切功德若成就，&nbsp;&nbsp;&nbsp;&nbsp;常得解脱死罗网。

&nbsp;&nbsp;&nbsp;&nbsp;我于往昔无量劫，&nbsp;&nbsp;&nbsp;&nbsp;为诸众生求菩提，

&nbsp;&nbsp;&nbsp;&nbsp;常行布施以调伏，&nbsp;&nbsp;&nbsp;&nbsp;舍离恩爱住正道。

&nbsp;&nbsp;&nbsp;&nbsp;恒不舍离阿兰若，&nbsp;&nbsp;&nbsp;&nbsp;苦行羸瘦求菩提，

&nbsp;&nbsp;&nbsp;&nbsp;炽然精进无懈怠，&nbsp;&nbsp;&nbsp;&nbsp;求于最胜丈夫智。

&nbsp;&nbsp;&nbsp;&nbsp;见诸众生在有狱，&nbsp;&nbsp;&nbsp;&nbsp;轮转生死五道中，

&nbsp;&nbsp;&nbsp;&nbsp;慈念一切起大悲，&nbsp;&nbsp;&nbsp;&nbsp;是故求于菩提道。

&nbsp;&nbsp;&nbsp;&nbsp;舍于爱子及妻妾，&nbsp;&nbsp;&nbsp;&nbsp;亦舍资财七宝等，

&nbsp;&nbsp;&nbsp;&nbsp;寿命国土及大地，&nbsp;&nbsp;&nbsp;&nbsp;为求菩提佛智故。

&nbsp;&nbsp;&nbsp;&nbsp;我昔处于胜山林，&nbsp;&nbsp;&nbsp;&nbsp;时作仙人名忍辱，

&nbsp;&nbsp;&nbsp;&nbsp;为王歌利截鼻耳，&nbsp;&nbsp;&nbsp;&nbsp;血变为乳无恚恨。

&nbsp;&nbsp;&nbsp;&nbsp;往昔亦曾作睒子，&nbsp;&nbsp;&nbsp;&nbsp;慈孝供养于二亲，

&nbsp;&nbsp;&nbsp;&nbsp;时被迦夷箭所中，&nbsp;&nbsp;&nbsp;&nbsp;尔时亦无瞋恚想。

&nbsp;&nbsp;&nbsp;&nbsp;不惜身命投高岩，&nbsp;&nbsp;&nbsp;&nbsp;为求诸佛善言故，

&nbsp;&nbsp;&nbsp;&nbsp;尔时亦无身命想，&nbsp;&nbsp;&nbsp;&nbsp;为成菩提大事故。

&nbsp;&nbsp;&nbsp;&nbsp;往昔慈愍于饥兽，&nbsp;&nbsp;&nbsp;&nbsp;身肉充济于八虎，

&nbsp;&nbsp;&nbsp;&nbsp;尔时空中诸天众，&nbsp;&nbsp;&nbsp;&nbsp;赞言善哉大丈夫。

&nbsp;&nbsp;&nbsp;&nbsp;往昔乐行大布施，&nbsp;&nbsp;&nbsp;&nbsp;曾作净行婆罗门，

&nbsp;&nbsp;&nbsp;&nbsp;怜愍众生贫苦故，&nbsp;&nbsp;&nbsp;&nbsp;入海求于如意珠。

&nbsp;&nbsp;&nbsp;&nbsp;还为海神所盗窃，&nbsp;&nbsp;&nbsp;&nbsp;我时勇猛抒大海，

&nbsp;&nbsp;&nbsp;&nbsp;寻时得珠还阎浮，&nbsp;&nbsp;&nbsp;&nbsp;用济贫苦诸群生。

&nbsp;&nbsp;&nbsp;&nbsp;亦曾作王名苏摩，&nbsp;&nbsp;&nbsp;&nbsp;乃至失命不妄语，

&nbsp;&nbsp;&nbsp;&nbsp;诸王因我皆解脱，&nbsp;&nbsp;&nbsp;&nbsp;名闻广流于十方。

&nbsp;&nbsp;&nbsp;&nbsp;我昔曾见贫穷人，&nbsp;&nbsp;&nbsp;&nbsp;时我为王以身施，

&nbsp;&nbsp;&nbsp;&nbsp;令彼巨富多财宝，&nbsp;&nbsp;&nbsp;&nbsp;是故号我一切施。

&nbsp;&nbsp;&nbsp;&nbsp;我昔曾为尸毗王，&nbsp;&nbsp;&nbsp;&nbsp;有鸽恐怖来投我，

&nbsp;&nbsp;&nbsp;&nbsp;我以身肉代彼命，&nbsp;&nbsp;&nbsp;&nbsp;令彼得离于恐怖。

&nbsp;&nbsp;&nbsp;&nbsp;我昔作王名师子，&nbsp;&nbsp;&nbsp;&nbsp;身遇重病医授药，

&nbsp;&nbsp;&nbsp;&nbsp;时有病人乞此药，&nbsp;&nbsp;&nbsp;&nbsp;我不爱命先施与。

&nbsp;&nbsp;&nbsp;&nbsp;我昔修行为众生，&nbsp;&nbsp;&nbsp;&nbsp;曾作王子苏达拏，

&nbsp;&nbsp;&nbsp;&nbsp;时有人来乞妻子，&nbsp;&nbsp;&nbsp;&nbsp;我不爱惜尽施与。

&nbsp;&nbsp;&nbsp;&nbsp;曾作菩萨名严炽，&nbsp;&nbsp;&nbsp;&nbsp;为化才德国王故，

&nbsp;&nbsp;&nbsp;&nbsp;经于八万四千年，&nbsp;&nbsp;&nbsp;&nbsp;勤行精进始受化。

&nbsp;&nbsp;&nbsp;&nbsp;亦作王子名净威，&nbsp;&nbsp;&nbsp;&nbsp;于佛塔前自燃身，

&nbsp;&nbsp;&nbsp;&nbsp;恭敬供养于十方，&nbsp;&nbsp;&nbsp;&nbsp;无上最胜两足尊。

&nbsp;&nbsp;&nbsp;&nbsp;曾作国王名月光，&nbsp;&nbsp;&nbsp;&nbsp;时有梵志名可畏，

&nbsp;&nbsp;&nbsp;&nbsp;从我求索于身首，&nbsp;&nbsp;&nbsp;&nbsp;我无爱惜以头施。

&nbsp;&nbsp;&nbsp;&nbsp;又作国王名福德，&nbsp;&nbsp;&nbsp;&nbsp;于诸聚落街巷中，

&nbsp;&nbsp;&nbsp;&nbsp;积满医药及饮食，&nbsp;&nbsp;&nbsp;&nbsp;拟施一切诸众生。

&nbsp;&nbsp;&nbsp;&nbsp;曾作大王名日净，&nbsp;&nbsp;&nbsp;&nbsp;端正伎女有千人，

&nbsp;&nbsp;&nbsp;&nbsp;七宝璎珞庄严体，&nbsp;&nbsp;&nbsp;&nbsp;心不爱惜用布施。

&nbsp;&nbsp;&nbsp;&nbsp;又作国王名宝髻，&nbsp;&nbsp;&nbsp;&nbsp;七宝天冠庄严首，

&nbsp;&nbsp;&nbsp;&nbsp;最妙华香而严饰，&nbsp;&nbsp;&nbsp;&nbsp;亦用布施一切人。

&nbsp;&nbsp;&nbsp;&nbsp;又作国王名知足，&nbsp;&nbsp;&nbsp;&nbsp;手脚柔软如兜罗，

&nbsp;&nbsp;&nbsp;&nbsp;色妙清净如莲华，&nbsp;&nbsp;&nbsp;&nbsp;亦以布施众生等。

&nbsp;&nbsp;&nbsp;&nbsp;又作商主名师子，&nbsp;&nbsp;&nbsp;&nbsp;有罗刹女欲害人，

&nbsp;&nbsp;&nbsp;&nbsp;能以方便驱遣彼，&nbsp;&nbsp;&nbsp;&nbsp;安置商人于洲渚。

&nbsp;&nbsp;&nbsp;&nbsp;又作商主名善眼，&nbsp;&nbsp;&nbsp;&nbsp;将众五百采七宝，

&nbsp;&nbsp;&nbsp;&nbsp;有诸罗刹像美女，&nbsp;&nbsp;&nbsp;&nbsp;亦令商人脱彼难。

&nbsp;&nbsp;&nbsp;&nbsp;曾作王子名福焰，&nbsp;&nbsp;&nbsp;&nbsp;妻妾妓女有数亿，

&nbsp;&nbsp;&nbsp;&nbsp;端正殊妙犹天女，&nbsp;&nbsp;&nbsp;&nbsp;舍之出家无爱恋。

&nbsp;&nbsp;&nbsp;&nbsp;又作商主名金色，&nbsp;&nbsp;&nbsp;&nbsp;时有如来号无垢，

&nbsp;&nbsp;&nbsp;&nbsp;于彼佛前燃十指，&nbsp;&nbsp;&nbsp;&nbsp;供养最胜两足尊。

&nbsp;&nbsp;&nbsp;&nbsp;又作国王号华眼，&nbsp;&nbsp;&nbsp;&nbsp;一切瞻仰心无厌，

&nbsp;&nbsp;&nbsp;&nbsp;如是妙眼用布施，&nbsp;&nbsp;&nbsp;&nbsp;怜愍一切众生故。

&nbsp;&nbsp;&nbsp;&nbsp;又作菩萨名多发，&nbsp;&nbsp;&nbsp;&nbsp;见有妇人丧其夫，

&nbsp;&nbsp;&nbsp;&nbsp;昼夜思念不能舍，&nbsp;&nbsp;&nbsp;&nbsp;缠绵裸形心发狂。

&nbsp;&nbsp;&nbsp;&nbsp;菩萨尔时生慈悲，&nbsp;&nbsp;&nbsp;&nbsp;化作死女言丧妻，

&nbsp;&nbsp;&nbsp;&nbsp;渐渐教化彼狂妇，&nbsp;&nbsp;&nbsp;&nbsp;还令醒悟得本心。

&nbsp;&nbsp;&nbsp;&nbsp;又作菩萨名普瞻，&nbsp;&nbsp;&nbsp;&nbsp;见有一人病羸困，

&nbsp;&nbsp;&nbsp;&nbsp;我于尔时生慈悲，&nbsp;&nbsp;&nbsp;&nbsp;以己血肉用施彼。

&nbsp;&nbsp;&nbsp;&nbsp;又作国王名华敷，&nbsp;&nbsp;&nbsp;&nbsp;见有一人病困笃，

&nbsp;&nbsp;&nbsp;&nbsp;我于彼人起慈心，&nbsp;&nbsp;&nbsp;&nbsp;破于骨髓疗彼病。

&nbsp;&nbsp;&nbsp;&nbsp;又作国王名成利，&nbsp;&nbsp;&nbsp;&nbsp;见有一人甚贫穷，

&nbsp;&nbsp;&nbsp;&nbsp;施以一切诸财宝，&nbsp;&nbsp;&nbsp;&nbsp;及舍爱命心无恋。

&nbsp;&nbsp;&nbsp;&nbsp;又作国王名信幢，&nbsp;&nbsp;&nbsp;&nbsp;两手柔软具轮相，

&nbsp;&nbsp;&nbsp;&nbsp;时有人来乞我手，&nbsp;&nbsp;&nbsp;&nbsp;为求菩提用施彼。

&nbsp;&nbsp;&nbsp;&nbsp;又作国王名普现，&nbsp;&nbsp;&nbsp;&nbsp;有四天下多财宝，

&nbsp;&nbsp;&nbsp;&nbsp;丰乐安隐男女盛，&nbsp;&nbsp;&nbsp;&nbsp;为求菩提用布施。

&nbsp;&nbsp;&nbsp;&nbsp;又作王女名智意，&nbsp;&nbsp;&nbsp;&nbsp;其身白净甚柔软，

&nbsp;&nbsp;&nbsp;&nbsp;慈悲欢喜割股肉，&nbsp;&nbsp;&nbsp;&nbsp;及以血施心无悔。

&nbsp;&nbsp;&nbsp;&nbsp;又作女人名银色，&nbsp;&nbsp;&nbsp;&nbsp;金色城中有妇女，

&nbsp;&nbsp;&nbsp;&nbsp;新产饥渴欲食子，&nbsp;&nbsp;&nbsp;&nbsp;我割两乳用施之。

&nbsp;&nbsp;&nbsp;&nbsp;又作国王名闻德，&nbsp;&nbsp;&nbsp;&nbsp;多饶最胜诸璎珞，

&nbsp;&nbsp;&nbsp;&nbsp;金银七宝诸车乘，&nbsp;&nbsp;&nbsp;&nbsp;世间难舍皆能施。

&nbsp;&nbsp;&nbsp;&nbsp;又作王子名知恩，&nbsp;&nbsp;&nbsp;&nbsp;有人堕海名无恩，

&nbsp;&nbsp;&nbsp;&nbsp;无恩为宝坏我眼，&nbsp;&nbsp;&nbsp;&nbsp;我于尔时心不恨。

&nbsp;&nbsp;&nbsp;&nbsp;又念过去作战夫，&nbsp;&nbsp;&nbsp;&nbsp;在大阵中心无杀，

&nbsp;&nbsp;&nbsp;&nbsp;宁自丧身不害人，&nbsp;&nbsp;&nbsp;&nbsp;乃至蚁子无杀想。

&nbsp;&nbsp;&nbsp;&nbsp;又念过去曾作雉，&nbsp;&nbsp;&nbsp;&nbsp;恭敬供养于尊者，

&nbsp;&nbsp;&nbsp;&nbsp;同类老小皆给恤，&nbsp;&nbsp;&nbsp;&nbsp;尔时亦无傲慢心。

&nbsp;&nbsp;&nbsp;&nbsp;又念过去作猿猴，&nbsp;&nbsp;&nbsp;&nbsp;在山逢值于猎师，

&nbsp;&nbsp;&nbsp;&nbsp;诸猕猴众皆归我，&nbsp;&nbsp;&nbsp;&nbsp;我怀慈心救彼命。

&nbsp;&nbsp;&nbsp;&nbsp;又念过去作象王，&nbsp;&nbsp;&nbsp;&nbsp;时被国王所执缚，

&nbsp;&nbsp;&nbsp;&nbsp;我念父母盲无目，&nbsp;&nbsp;&nbsp;&nbsp;分舍身命饥不餐。

&nbsp;&nbsp;&nbsp;&nbsp;又念过去受罴身，&nbsp;&nbsp;&nbsp;&nbsp;有人失道我救养，

&nbsp;&nbsp;&nbsp;&nbsp;彼将猎师反害我，&nbsp;&nbsp;&nbsp;&nbsp;我于尔时亦无恨。

&nbsp;&nbsp;&nbsp;&nbsp;又念过去作象王，&nbsp;&nbsp;&nbsp;&nbsp;时被猎者箭所著，

&nbsp;&nbsp;&nbsp;&nbsp;我求菩提功德故，&nbsp;&nbsp;&nbsp;&nbsp;以牙奉施于彼人。

&nbsp;&nbsp;&nbsp;&nbsp;又念过去作雉身，&nbsp;&nbsp;&nbsp;&nbsp;在于旷野缺林里，

&nbsp;&nbsp;&nbsp;&nbsp;彼林为火所焚燎，&nbsp;&nbsp;&nbsp;&nbsp;时我救林天雨华。

&nbsp;&nbsp;&nbsp;&nbsp;我昔曾作九色鹿，&nbsp;&nbsp;&nbsp;&nbsp;饮水食草恒河边，

&nbsp;&nbsp;&nbsp;&nbsp;其水深广漂流急，&nbsp;&nbsp;&nbsp;&nbsp;有人堕河我救之；

&nbsp;&nbsp;&nbsp;&nbsp;其人贪财受王募，&nbsp;&nbsp;&nbsp;&nbsp;多将兵众来害我，

&nbsp;&nbsp;&nbsp;&nbsp;我求菩提行慈悲，&nbsp;&nbsp;&nbsp;&nbsp;于彼人所亦无恨。

&nbsp;&nbsp;&nbsp;&nbsp;又念过去曾作龟，&nbsp;&nbsp;&nbsp;&nbsp;济度商人令过海，

&nbsp;&nbsp;&nbsp;&nbsp;五百商人食我肉，&nbsp;&nbsp;&nbsp;&nbsp;我时亦无瞋恨想。

&nbsp;&nbsp;&nbsp;&nbsp;我念过去行菩提，&nbsp;&nbsp;&nbsp;&nbsp;曾作鱼身游水里，

&nbsp;&nbsp;&nbsp;&nbsp;怜愍一切舍身命，&nbsp;&nbsp;&nbsp;&nbsp;百千众生来食我。

&nbsp;&nbsp;&nbsp;&nbsp;我见百千众生病，&nbsp;&nbsp;&nbsp;&nbsp;化身为药犹如山，

&nbsp;&nbsp;&nbsp;&nbsp;欲令众生除病苦，&nbsp;&nbsp;&nbsp;&nbsp;变作虫身名为月。

&nbsp;&nbsp;&nbsp;&nbsp;又念曾作师子王，&nbsp;&nbsp;&nbsp;&nbsp;巨身大力仍有慈，

&nbsp;&nbsp;&nbsp;&nbsp;时被毒箭所中射，&nbsp;&nbsp;&nbsp;&nbsp;于彼人所起慈愍。

&nbsp;&nbsp;&nbsp;&nbsp;又念过去作马王，&nbsp;&nbsp;&nbsp;&nbsp;身色白净犹珂雪，

&nbsp;&nbsp;&nbsp;&nbsp;常在大海高山顶，&nbsp;&nbsp;&nbsp;&nbsp;度诸商人罗刹难。

&nbsp;&nbsp;&nbsp;&nbsp;又念过去求菩提，&nbsp;&nbsp;&nbsp;&nbsp;曾作国王名居邪，

&nbsp;&nbsp;&nbsp;&nbsp;见于五欲多诸患，&nbsp;&nbsp;&nbsp;&nbsp;不随淫女谄诳言。

&nbsp;&nbsp;&nbsp;&nbsp;又念过去曾作兔，&nbsp;&nbsp;&nbsp;&nbsp;常化诸兔以善事，

&nbsp;&nbsp;&nbsp;&nbsp;时与仙人同居处，&nbsp;&nbsp;&nbsp;&nbsp;舍身投火救仙饥。

&nbsp;&nbsp;&nbsp;&nbsp;又念过去作鹦鹉，&nbsp;&nbsp;&nbsp;&nbsp;常处多饶华果林，

&nbsp;&nbsp;&nbsp;&nbsp;报枯树恩不舍离，&nbsp;&nbsp;&nbsp;&nbsp;释变枯树生华果。

&nbsp;&nbsp;&nbsp;&nbsp;又念曾作猕猴王，&nbsp;&nbsp;&nbsp;&nbsp;见诸猕猴被龙害，

&nbsp;&nbsp;&nbsp;&nbsp;遂教猕猴竹筒饮，&nbsp;&nbsp;&nbsp;&nbsp;猕猴悉免诸龙难。

&nbsp;&nbsp;&nbsp;&nbsp;又复重念作鹦鹉，&nbsp;&nbsp;&nbsp;&nbsp;取人稻谷养二亲，

&nbsp;&nbsp;&nbsp;&nbsp;稻主执我生瞋恚：&nbsp;&nbsp;&nbsp;&nbsp;云何盗我熟苗稼？

&nbsp;&nbsp;&nbsp;&nbsp;我即报言汝种时，&nbsp;&nbsp;&nbsp;&nbsp;云施一切众生等，

&nbsp;&nbsp;&nbsp;&nbsp;我今取以养父母，&nbsp;&nbsp;&nbsp;&nbsp;是故不名为偷盗。

&nbsp;&nbsp;&nbsp;&nbsp;稻主即时生欢喜：&nbsp;&nbsp;&nbsp;&nbsp;我是禽兽汝为人，

&nbsp;&nbsp;&nbsp;&nbsp;善哉鹦鹉有智慧，&nbsp;&nbsp;&nbsp;&nbsp;能怀孝养供父母。

&nbsp;&nbsp;&nbsp;&nbsp;我从今去以稻施，&nbsp;&nbsp;&nbsp;&nbsp;任汝供养于二亲。

&nbsp;&nbsp;&nbsp;&nbsp;如是过去无量事，&nbsp;&nbsp;&nbsp;&nbsp;无有苦行而不作，

&nbsp;&nbsp;&nbsp;&nbsp;未曾有怀疲倦意，&nbsp;&nbsp;&nbsp;&nbsp;以求无上清净道。

&nbsp;&nbsp;&nbsp;&nbsp;若内若外所有物，&nbsp;&nbsp;&nbsp;&nbsp;无有一种而不起，

&nbsp;&nbsp;&nbsp;&nbsp;持戒忍辱精进禅，&nbsp;&nbsp;&nbsp;&nbsp;无量方便及智慧，

&nbsp;&nbsp;&nbsp;&nbsp;皮肉骨髓及以血，&nbsp;&nbsp;&nbsp;&nbsp;以施一切诸众生。

&nbsp;&nbsp;&nbsp;&nbsp;往昔住于山林中，&nbsp;&nbsp;&nbsp;&nbsp;勇猛精进身枯竭，

&nbsp;&nbsp;&nbsp;&nbsp;为求佛说大小乘，&nbsp;&nbsp;&nbsp;&nbsp;教示众生令入道，

&nbsp;&nbsp;&nbsp;&nbsp;常乐在于头陀所，&nbsp;&nbsp;&nbsp;&nbsp;曾所修行无弃舍。

&nbsp;&nbsp;&nbsp;&nbsp;如是一切难苦行，&nbsp;&nbsp;&nbsp;&nbsp;我于往昔无不行，

&nbsp;&nbsp;&nbsp;&nbsp;我说未来众生等，&nbsp;&nbsp;&nbsp;&nbsp;闻我此等生轻笑，

&nbsp;&nbsp;&nbsp;&nbsp;不信受行一句偈，&nbsp;&nbsp;&nbsp;&nbsp;反更毁谤如是法。

&nbsp;&nbsp;&nbsp;&nbsp;斯由贪著衣食等，&nbsp;&nbsp;&nbsp;&nbsp;心常觉观多睡眠，

&nbsp;&nbsp;&nbsp;&nbsp;谄曲毁法无惭愧，&nbsp;&nbsp;&nbsp;&nbsp;破坏正教无功德，

&nbsp;&nbsp;&nbsp;&nbsp;闻此微妙寂静法，&nbsp;&nbsp;&nbsp;&nbsp;各共相诤非佛语：

&nbsp;&nbsp;&nbsp;&nbsp;我师多闻犹如海，&nbsp;&nbsp;&nbsp;&nbsp;能讲能说最第一，

&nbsp;&nbsp;&nbsp;&nbsp;彼亦不行如此法，&nbsp;&nbsp;&nbsp;&nbsp;决定非是佛所说。

&nbsp;&nbsp;&nbsp;&nbsp;次前亦有耆老等，&nbsp;&nbsp;&nbsp;&nbsp;从昔已来诸名德，

&nbsp;&nbsp;&nbsp;&nbsp;亦未受行如是法，&nbsp;&nbsp;&nbsp;&nbsp;汝等勿求虚妄事。

&nbsp;&nbsp;&nbsp;&nbsp;于中无我无寿命，&nbsp;&nbsp;&nbsp;&nbsp;亦不说有富伽罗，

&nbsp;&nbsp;&nbsp;&nbsp;唐自疲劳无福祐，&nbsp;&nbsp;&nbsp;&nbsp;徒修精勤苦行等。

&nbsp;&nbsp;&nbsp;&nbsp;既言有法名大乘，&nbsp;&nbsp;&nbsp;&nbsp;云何复言空无我？

&nbsp;&nbsp;&nbsp;&nbsp;以无众生无作者，&nbsp;&nbsp;&nbsp;&nbsp;是故于中不须求。

&nbsp;&nbsp;&nbsp;&nbsp;此等文句假设作，&nbsp;&nbsp;&nbsp;&nbsp;亦如外道邪意说，

&nbsp;&nbsp;&nbsp;&nbsp;如来不说如是事，&nbsp;&nbsp;&nbsp;&nbsp;呵骂毁辱诸比丘。

&nbsp;&nbsp;&nbsp;&nbsp;此等不善无羞耻，&nbsp;&nbsp;&nbsp;&nbsp;姧伪欺诳无不作，

&nbsp;&nbsp;&nbsp;&nbsp;来世于我教法中，&nbsp;&nbsp;&nbsp;&nbsp;而作形相诸比丘。

&nbsp;&nbsp;&nbsp;&nbsp;内怀嫉妒慢覆心，&nbsp;&nbsp;&nbsp;&nbsp;手足扰动失威仪，

&nbsp;&nbsp;&nbsp;&nbsp;袈裟恒常垂两角，&nbsp;&nbsp;&nbsp;&nbsp;身被法服常在村。

&nbsp;&nbsp;&nbsp;&nbsp;游于俗间恒酒醉，&nbsp;&nbsp;&nbsp;&nbsp;身著法衣亲俗人，

&nbsp;&nbsp;&nbsp;&nbsp;弃舍正教功德聚，&nbsp;&nbsp;&nbsp;&nbsp;乐为俗人通信使。

&nbsp;&nbsp;&nbsp;&nbsp;畜养牛马诸畜等，&nbsp;&nbsp;&nbsp;&nbsp;奴婢作人不净物，

&nbsp;&nbsp;&nbsp;&nbsp;种莳田园恒乱心，&nbsp;&nbsp;&nbsp;&nbsp;心乐诸恶无善行。

&nbsp;&nbsp;&nbsp;&nbsp;亦不亲近善知识，&nbsp;&nbsp;&nbsp;&nbsp;口恒不择于语言，

&nbsp;&nbsp;&nbsp;&nbsp;身中恶行无不作，&nbsp;&nbsp;&nbsp;&nbsp;贪取佛塔众僧物，

&nbsp;&nbsp;&nbsp;&nbsp;何况己物而肯施？&nbsp;&nbsp;&nbsp;&nbsp;见他持戒诸比丘，

&nbsp;&nbsp;&nbsp;&nbsp;谤毁言非真梵行，&nbsp;&nbsp;&nbsp;&nbsp;不护禁戒无威德。

&nbsp;&nbsp;&nbsp;&nbsp;乐处俗家侵他妻，&nbsp;&nbsp;&nbsp;&nbsp;白衣畜妇犹怀愧，

&nbsp;&nbsp;&nbsp;&nbsp;彼恶比丘贪转甚，&nbsp;&nbsp;&nbsp;&nbsp;畜养妻子求不厌，

&nbsp;&nbsp;&nbsp;&nbsp;与诸俗人无有别。&nbsp;&nbsp;&nbsp;&nbsp;若有檀越请供养，

&nbsp;&nbsp;&nbsp;&nbsp;施与衣食汤药等，&nbsp;&nbsp;&nbsp;&nbsp;受他信施无善念，

&nbsp;&nbsp;&nbsp;&nbsp;唯增贪欲侵彼妻，&nbsp;&nbsp;&nbsp;&nbsp;心常系念女色边，

&nbsp;&nbsp;&nbsp;&nbsp;随顺烦恼无圣行，&nbsp;&nbsp;&nbsp;&nbsp;方便诱诳诸妇女。

&nbsp;&nbsp;&nbsp;&nbsp;教化俗人令断欲，&nbsp;&nbsp;&nbsp;&nbsp;谓贪欲者堕恶道，

&nbsp;&nbsp;&nbsp;&nbsp;地狱及以畜生等，&nbsp;&nbsp;&nbsp;&nbsp;然于自身不依教。

&nbsp;&nbsp;&nbsp;&nbsp;云何传欲教化他，&nbsp;&nbsp;&nbsp;&nbsp;此人三业不如法，

&nbsp;&nbsp;&nbsp;&nbsp;所有眷属亦复尔，&nbsp;&nbsp;&nbsp;&nbsp;昼夜聚语无休息。

&nbsp;&nbsp;&nbsp;&nbsp;唯论五欲诸世事，&nbsp;&nbsp;&nbsp;&nbsp;受畜门徒唯驱使，

&nbsp;&nbsp;&nbsp;&nbsp;终无教诲以善道，&nbsp;&nbsp;&nbsp;&nbsp;多受弟子自围绕。

&nbsp;&nbsp;&nbsp;&nbsp;显己德大招名利，&nbsp;&nbsp;&nbsp;&nbsp;外现异相诈慈悲，

&nbsp;&nbsp;&nbsp;&nbsp;摄诸徒众不求利，&nbsp;&nbsp;&nbsp;&nbsp;门徒眷属多疾患。

&nbsp;&nbsp;&nbsp;&nbsp;干枯病癞癣疮等，&nbsp;&nbsp;&nbsp;&nbsp;唯是杂类下人辈，

&nbsp;&nbsp;&nbsp;&nbsp;终不教示圣种等，&nbsp;&nbsp;&nbsp;&nbsp;戒闻定慧悉弃舍。

&nbsp;&nbsp;&nbsp;&nbsp;不行比丘所作事，&nbsp;&nbsp;&nbsp;&nbsp;非道非俗无所名，

&nbsp;&nbsp;&nbsp;&nbsp;犹如烂坏腐朽木，&nbsp;&nbsp;&nbsp;&nbsp;于诸律仪生轻贱。

&nbsp;&nbsp;&nbsp;&nbsp;布萨毗尼亦复然，&nbsp;&nbsp;&nbsp;&nbsp;自在游行背师教，

&nbsp;&nbsp;&nbsp;&nbsp;唐突如象醉无钩，&nbsp;&nbsp;&nbsp;&nbsp;或时诈现在山林。

&nbsp;&nbsp;&nbsp;&nbsp;心常念于聚落事，&nbsp;&nbsp;&nbsp;&nbsp;三毒烦恼恒炽然，

&nbsp;&nbsp;&nbsp;&nbsp;暂时不能寂静住，&nbsp;&nbsp;&nbsp;&nbsp;忘失诸佛教诫事。

&nbsp;&nbsp;&nbsp;&nbsp;及以头陀功德等，&nbsp;&nbsp;&nbsp;&nbsp;我慢贡高满身中，

&nbsp;&nbsp;&nbsp;&nbsp;堕于可畏阿鼻狱，&nbsp;&nbsp;&nbsp;&nbsp;昼夜恒论国土事。

&nbsp;&nbsp;&nbsp;&nbsp;亦复论说于贼盗，&nbsp;&nbsp;&nbsp;&nbsp;身心专营亲缘事，

&nbsp;&nbsp;&nbsp;&nbsp;舍离禅定及智慧，&nbsp;&nbsp;&nbsp;&nbsp;设有所作乐粗事。

&nbsp;&nbsp;&nbsp;&nbsp;心存自安故营造，&nbsp;&nbsp;&nbsp;&nbsp;假使营理僧伽蓝，

&nbsp;&nbsp;&nbsp;&nbsp;贪著房舍眉恒蹴，&nbsp;&nbsp;&nbsp;&nbsp;自身口意不调柔。

&nbsp;&nbsp;&nbsp;&nbsp;徒众相学亦复尔，&nbsp;&nbsp;&nbsp;&nbsp;彼恶比丘设造寺，

&nbsp;&nbsp;&nbsp;&nbsp;专为己身及眷属，&nbsp;&nbsp;&nbsp;&nbsp;若有比丘顺从彼，

&nbsp;&nbsp;&nbsp;&nbsp;即便安置摄受住；&nbsp;&nbsp;&nbsp;&nbsp;若有持戒诸大德，

&nbsp;&nbsp;&nbsp;&nbsp;方便善能说法利，&nbsp;&nbsp;&nbsp;&nbsp;自能调伏亦调他，

&nbsp;&nbsp;&nbsp;&nbsp;如是比丘终不受。&nbsp;&nbsp;&nbsp;&nbsp;此房现今我受用，

&nbsp;&nbsp;&nbsp;&nbsp;余房是我弟子住，&nbsp;&nbsp;&nbsp;&nbsp;自外己属诸同学，

&nbsp;&nbsp;&nbsp;&nbsp;汝去此中无处停。&nbsp;&nbsp;&nbsp;&nbsp;现今所有床铺者，

&nbsp;&nbsp;&nbsp;&nbsp;各以付他有所属，&nbsp;&nbsp;&nbsp;&nbsp;更无剩长可相容，

&nbsp;&nbsp;&nbsp;&nbsp;亦无衣食汝须去。&nbsp;&nbsp;&nbsp;&nbsp;暂时所须尚不与，

&nbsp;&nbsp;&nbsp;&nbsp;况借房舍及诸物，&nbsp;&nbsp;&nbsp;&nbsp;如是不行僧次法。

&nbsp;&nbsp;&nbsp;&nbsp;彼恶比丘如俗人，&nbsp;&nbsp;&nbsp;&nbsp;多畜钱财眷属等，

&nbsp;&nbsp;&nbsp;&nbsp;我诸弟子如法者，&nbsp;&nbsp;&nbsp;&nbsp;处处驱遣不听住。

&nbsp;&nbsp;&nbsp;&nbsp;彼时忆念我所说，&nbsp;&nbsp;&nbsp;&nbsp;各怀悲伤入山林：

&nbsp;&nbsp;&nbsp;&nbsp;呜呼我师微妙法，&nbsp;&nbsp;&nbsp;&nbsp;不久悉灭不复现，

&nbsp;&nbsp;&nbsp;&nbsp;现有比丘求多利，&nbsp;&nbsp;&nbsp;&nbsp;身无法行疾有德。

&nbsp;&nbsp;&nbsp;&nbsp;设有具戒功德者，&nbsp;&nbsp;&nbsp;&nbsp;为彼恶贱无利养，

&nbsp;&nbsp;&nbsp;&nbsp;皆自伤叹去城邑，&nbsp;&nbsp;&nbsp;&nbsp;常住空静山林中。

&nbsp;&nbsp;&nbsp;&nbsp;痴慢贡高诸恶行，&nbsp;&nbsp;&nbsp;&nbsp;常行斗诤两舌者，

&nbsp;&nbsp;&nbsp;&nbsp;欺诳世人得利养，&nbsp;&nbsp;&nbsp;&nbsp;自谓与圣等无异。

&nbsp;&nbsp;&nbsp;&nbsp;我此法教功德藏，&nbsp;&nbsp;&nbsp;&nbsp;具足一切妙功德，

&nbsp;&nbsp;&nbsp;&nbsp;来世破坏不复现，&nbsp;&nbsp;&nbsp;&nbsp;以无持戒我慢故。

&nbsp;&nbsp;&nbsp;&nbsp;又如宝藏为他坏，&nbsp;&nbsp;&nbsp;&nbsp;又如华池枯干竭，

&nbsp;&nbsp;&nbsp;&nbsp;犹如宝舆自摧折，&nbsp;&nbsp;&nbsp;&nbsp;我法未来亦复然。

&nbsp;&nbsp;&nbsp;&nbsp;彼恶比丘难调伏，&nbsp;&nbsp;&nbsp;&nbsp;灭我法行无有余，

&nbsp;&nbsp;&nbsp;&nbsp;未来如是恶世中，&nbsp;&nbsp;&nbsp;&nbsp;破坏我法甚可畏。

&nbsp;&nbsp;&nbsp;&nbsp;如是乐喜诸恶者，&nbsp;&nbsp;&nbsp;&nbsp;远离天人及善行，

&nbsp;&nbsp;&nbsp;&nbsp;从于此身舍命已，&nbsp;&nbsp;&nbsp;&nbsp;堕于地狱畜生中。

&nbsp;&nbsp;&nbsp;&nbsp;于彼无量亿千岁，&nbsp;&nbsp;&nbsp;&nbsp;具受一切诸苦恼，

&nbsp;&nbsp;&nbsp;&nbsp;于后假使得人身，&nbsp;&nbsp;&nbsp;&nbsp;多苦秽恶恒不净。

&nbsp;&nbsp;&nbsp;&nbsp;若盲若聋若眼瞎，&nbsp;&nbsp;&nbsp;&nbsp;恒常身体怀疾病，

&nbsp;&nbsp;&nbsp;&nbsp;颜色丑恶见不喜，&nbsp;&nbsp;&nbsp;&nbsp;常怀畏惧承事他。

&nbsp;&nbsp;&nbsp;&nbsp;难得心意无亲爱，&nbsp;&nbsp;&nbsp;&nbsp;所说语言无信受，

&nbsp;&nbsp;&nbsp;&nbsp;若有如是恶行者，&nbsp;&nbsp;&nbsp;&nbsp;在所呵责驱出众。

&nbsp;&nbsp;&nbsp;&nbsp;彼人多饶诸病苦，&nbsp;&nbsp;&nbsp;&nbsp;常被杖石打驱逐，

&nbsp;&nbsp;&nbsp;&nbsp;常为饥渴恼其身，&nbsp;&nbsp;&nbsp;&nbsp;他人见者常轻贱。

&nbsp;&nbsp;&nbsp;&nbsp;若闻如是众多苦，&nbsp;&nbsp;&nbsp;&nbsp;应舍诸恶心调伏，

&nbsp;&nbsp;&nbsp;&nbsp;于诸众生行善行，&nbsp;&nbsp;&nbsp;&nbsp;勿令于后生悔心。

&nbsp;&nbsp;&nbsp;&nbsp;若有爱敬佛世尊，&nbsp;&nbsp;&nbsp;&nbsp;圣众持戒头陀法，

&nbsp;&nbsp;&nbsp;&nbsp;汝应勤求如是行，&nbsp;&nbsp;&nbsp;&nbsp;应舍眷属及名利。

&nbsp;&nbsp;&nbsp;&nbsp;此皆颠倒如幻化，&nbsp;&nbsp;&nbsp;&nbsp;应观有为如泡梦，

&nbsp;&nbsp;&nbsp;&nbsp;恩爱合会必别离，&nbsp;&nbsp;&nbsp;&nbsp;一切有为不久住。

&nbsp;&nbsp;&nbsp;&nbsp;莫舍正勤诸力等，&nbsp;&nbsp;&nbsp;&nbsp;勤求诸地波罗蜜，

&nbsp;&nbsp;&nbsp;&nbsp; 乃至未觉妙菩提，&nbsp;&nbsp;&nbsp;&nbsp;常应修集一切行。”

尔时，佛复告护国菩萨言：“善男子，于未来世，行大乘菩萨富伽罗等，有如是等过患应自远离，自不勤求而与此人共相习近。不勤正行，自行谄曲，亲近行谄曲者，自无智慧随顺无智慧者，贪求世利恒无厌足，悭惜他家嫉妒胜己，谄曲诈伪无羞无惭，诈现圣相自尊自重，徒众眷属各相誉赞以求名利，求利养故常入聚落；既不怜愍一切众生，亦不为教化诸众生故，常自说言我有平等，恒作是念：‘云何他知我是众生真善知识，知我多闻？’实于佛法无恭敬心，无求法心，犹如破器无所复用。如懈怠人无有成办，相求过失行于方便，无智懈怠唯恶觉观，各各论说破法等事，固执恶心至死不悔，多集悭贪。所畜眷属亦学是师，以自围绕在我法中。如是行者凡所作事，不问明哲，不求佛法，以无精进行故生贫穷家，从贫穷家而得出家，于我教中得少利养，心生欢喜而无惭愧。彼等尚无忏悔之心，何能自觉胜智？彼等弃舍诸佛功德，而取现在名利，以得现在利故，自言我是沙门也。护国，我于如是富伽罗，如是人等，我不说其有随顺俗忍，何况能有诸佛大智？彼等远于人天道，况成佛道？

“护国，如是等人，我说有八种法障碍于菩提。何等为八？一者、当生三恶道，二者、当生边地下贱，三者、当生贫穷，四者、颜色不正，五者、愚痴无智，六者、常与恶知识相会，七者、多诸病患，八者、得大恶病以取命终。护国，此等八法是障碍菩提。所以者何？护国，我亦不说但以有言说而得菩提，我亦不说诈现圣者有清净行也，我亦不说有谄曲者有菩提行也，我亦不说多贪利养者有供养佛行也，我亦不说有我慢者有清净般若行也，我亦不说无智慧者能决他疑行也，我亦不说有妒嫉者有净心行也，我亦不说不精进者能得诸陀罗尼行也，我亦不说不乐功德者而得善道行也，我亦不说悭惜他家者有身心清净行也，我亦不说诈现威仪者能值遇佛会也，我亦不说乐在俗家者有清净口业行也，我亦不说不恭敬者有心清净行也，我亦不说有不知足者有乐法行也，我亦不说惜身命者有求法行也。护国，我虽呵骂毁呰六师，然彼诸外道在我法外，入我法中作诸恶业，我若毁辱过患倍彼六师。何以故？彼等但为自口言‘我是比丘’，而以无行欺诳一切天人世间故。”

尔时，世尊欲重宣此义，而说偈言：

&nbsp;&nbsp;&nbsp;&nbsp;“威仪浊乱无恭敬，&nbsp;&nbsp;&nbsp;&nbsp;唯增我慢贪名誉，

&nbsp;&nbsp;&nbsp;&nbsp;烦恼覆蔽心迷醉，&nbsp;&nbsp;&nbsp;&nbsp;此等远离妙菩提。

&nbsp;&nbsp;&nbsp;&nbsp;耽著名利及懈怠，&nbsp;&nbsp;&nbsp;&nbsp;懈怠增长失正念，

&nbsp;&nbsp;&nbsp;&nbsp;若无正念失持戒，&nbsp;&nbsp;&nbsp;&nbsp;若无持戒失善道。

&nbsp;&nbsp;&nbsp;&nbsp;彼人生在贫穷家，&nbsp;&nbsp;&nbsp;&nbsp;得出家已著利养，

&nbsp;&nbsp;&nbsp;&nbsp;如人弃舍于真金，&nbsp;&nbsp;&nbsp;&nbsp;担负草秽以为宝。

&nbsp;&nbsp;&nbsp;&nbsp;为求名利住山林，&nbsp;&nbsp;&nbsp;&nbsp;至彼更求诸等侣，

&nbsp;&nbsp;&nbsp;&nbsp;弃舍神通辩才智，&nbsp;&nbsp;&nbsp;&nbsp;求现名利及眷属。

&nbsp;&nbsp;&nbsp;&nbsp;若彼命终堕恶道，&nbsp;&nbsp;&nbsp;&nbsp;或生贫穷下贱中，

&nbsp;&nbsp;&nbsp;&nbsp;懈怠恶色无威德，&nbsp;&nbsp;&nbsp;&nbsp;斯等皆由我慢受。

&nbsp;&nbsp;&nbsp;&nbsp;彼既远离诸善行，&nbsp;&nbsp;&nbsp;&nbsp;亦由放逸失正念，

&nbsp;&nbsp;&nbsp;&nbsp;在于长远大恶道，&nbsp;&nbsp;&nbsp;&nbsp;亿千劫中未能脱。

&nbsp;&nbsp;&nbsp;&nbsp;若求名利得菩提，&nbsp;&nbsp;&nbsp;&nbsp;提婆达多应是佛，

&nbsp;&nbsp;&nbsp;&nbsp;毗岚猛风吹坏物，&nbsp;&nbsp;&nbsp;&nbsp;懈怠无戒亦复然。

&nbsp;&nbsp;&nbsp;&nbsp;自无善行贪女色，&nbsp;&nbsp;&nbsp;&nbsp;戒行不净失功德，

&nbsp;&nbsp;&nbsp;&nbsp;于我法中无所用，&nbsp;&nbsp;&nbsp;&nbsp;无智犹如朽烂木。

&nbsp;&nbsp;&nbsp;&nbsp;若为菩提求佛法，&nbsp;&nbsp;&nbsp;&nbsp;何得不依解脱行？

&nbsp;&nbsp;&nbsp;&nbsp;犹如黐胶缚猕猴，&nbsp;&nbsp;&nbsp;&nbsp;我慢求道亦复然。

&nbsp;&nbsp;&nbsp;&nbsp;我昔为求一句法，&nbsp;&nbsp;&nbsp;&nbsp;弃舍身命为菩提，

&nbsp;&nbsp;&nbsp;&nbsp;彼人懈怠舍我教，&nbsp;&nbsp;&nbsp;&nbsp;如是无利于我法。

&nbsp;&nbsp;&nbsp;&nbsp;我昔为求善教故，&nbsp;&nbsp;&nbsp;&nbsp;投身高崖及火聚，

&nbsp;&nbsp;&nbsp;&nbsp;我得闻已如法行，&nbsp;&nbsp;&nbsp;&nbsp;弃舍一切爱憎等。

&nbsp;&nbsp;&nbsp;&nbsp;彼人闻我功德法，&nbsp;&nbsp;&nbsp;&nbsp;曾不爱乐于一句，

&nbsp;&nbsp;&nbsp;&nbsp;无法云何得菩提？&nbsp;&nbsp;&nbsp;&nbsp;犹如盲前说道路。”